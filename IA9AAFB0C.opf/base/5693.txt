༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
WOOEGS1016924
20065554995
ImageGroup: ||101JW229
ISBN:
7105074183
LCCN:
7105074183
Title:
ལྷོ་ཁའི་ཆོས་འབྱུང་སྐྱེས་མའི་ནུ་རིན
iho kha'i chos 'byung skyes ma'i nu rin
Author:
མཁས་གྲུབ་
mkhas grub
n/a
Descriptor:
Original Publication:
n/a;n/a
Place:
Ipe cin
Publisher:
mi rigs dpe skrun khang
2005
Date:
Volume:
Total Volumes:
TBRC Pages:
1
n/a
Introductory Pages:
Text Pages:
Scanning Information:
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006.



༤ ལྷོ་ཁའི་ཆོས་འབྱུང་སྐྱེས་མའི་ནུ་རིན།
མཁས་གྲུབ་ཀྱིས་བརྩམས།
དེབ་ འདིའི་ རྩོམ་ པ་ པོ་ མཁས་ གྲུབ་
ལགས་ནི་ ༡༩༥༧ལོར་སྐུ་འཁྲུངས་པ་
དང་། སློབ་ཆུང་ ཐོན་ རྗེས་ སྒེར་ གྱི་
དགེ་ རྒན་ མང་ པོ་ བསྟེན་ ནས་ རིག་
པའི་ གནས་ སྤྱི་ དང༌ ཁྱད་ པར་ དུ་
དགའ་ཚལ་སྦུག་དགོན་དུ་ནང་རིག་
པར་ སྦྱངས་ བརྩོན་ གནང་། དེབ་
འདི་ནི་ཁོང་གིས་བརྩམས་གནང་བའི་
དེབ་བདུན་པ་དེ་ཡིན་ཞིང་། ཁོང་ལ་
སྔ་ ཕྱིར་ རྒྱལ་ ཡོངས་ དང༌ ཞིང་ ཆེན་
རིམ་པའི་བྱ་དགའ་ཐེངས་ མང་ ཐོབ་
མྱོང་ཡོད། ད་ལྟ་ཁོང་ལྗོངས་ཕྱི་ནང་
ཀུན་ཏུ་མཚན་སྙན་ཡོད་པའི་རྩོམ་པ་
པོ་ ཞིག་ ཡིན་ ལ། བོད་ རང༌ སྐྱོང་
ལྗོངས་སྲིད་གྲོས་ཀྱི་རྒྱུན་ལས་ཨུ་ཡོན་
དང་ལྷོ་ཁ་ས་ཁུལ་སྲིད་གྲོས་ཀྱི་ཀྲུའུ་ཞི་
གཞོན་པའི་འགན་བཞེས་མུས་ཡིན།
མི་རིགས་དཔེ་སྐྲུན་ཁང་།



ལྷོ་ཁའི་ཆོས་འབྱུང་སྐྱེས་མའི་ནུ་རིན།
མཁས་གྲུབ་ཀྱིས་བརྩམས།
མི་རིགས་དཔེ་སྐྲུན་ཁང་།



དཀར་ཆག
འགོ་བརྗོད། .....
...... (1)
ལེའུ་དང་པོ། ཆོས་འབྱུང་གི་ཞལ་ཁེབས།.
......... （7)
གཉའ་ཁྲིའི་གོང་གི་རྒྱལ་ཕྲན་བཅུ་གཉིས་དང་དེ་དག་གི་རྗེ་བོའི་མཚན། །
..…..…. （7)
པུར་རྒྱལ་བཙན་པོ་རིམ་བྱུང་གི་མཚན། -
•.. (8)
བོད་ཀྱི་མཛངས་བློན་བདུན།
..…..... (9)
བོད་ཀྱི་རྩལ་པོ་ཆེ་མི་བདུན། ......................................
བོད་ཀྱི་སད་མི་བདུན། ......…......…………........….......………...... (11)
གྲྭ་ནང་སྐྱེས་ཆེན་བཅུ་གསུམ།...…….………………………. .…...... (12)
གྲྭ་ནང་མཁས་པ་མི་བཞི།
...... (13)
ཕག་གྲུ་སྡེ་སྲིད་བཅུ་གཉིས། .........……….
...... (13)
བོད་ཀྱི་ཁྲི་སྐོར་བཅུ་གསུམ་ལས་ཁྲི་སྐོར་སོ་སོའི་ཐེམ་གྲངས་དང་སྲིད་
གཞུང་གནས་ཡུལ། ........
.....。。。。。。。 (13)
ལེའུ་གཉིས་པ། བོད་ཀྱི་དང་པོ་འགའ་ཞིག ....................... (16)
བོད་ཀྱི་བྲག་ཕུག་དང་པོ། སྤྲེའུ་བྲག་ཕུག ........….….
བོད་ཀྱི་ཞིང་ཁ་དང་པོ། སྦྱར་རས་ཞིང༌།.................. ... (17)
བོད་ཀྱི་རྒྱལ་པོ་དང་པོ། གཉའ་ཁྲི་བཙན་པོ། ....................
བོད་ཀྱི་མཁར་དང་པོ། ཡུམ་བུ་བརླ་མཁར། །
བ.. (20)
བོད་ཀྱི་གྲོང་ཚོ་དང་པོ། ཡར་ཀླུང་སོག་ཁ། ..
(22)
• • • • • •
... (16)



(33)
བོད་ཀྱི་ཆོས་དཔེ་དང་པོ། སྤང་སྐོང་ཕྱག་བརྒྱ། .....…..………………….
བོད་ཀྱི་ལྷ་ཁང་དང་པོ། ཁྲ་འབྲུག་ལྷ་ཁང༌།...……....
བོད་ཀྱི་རྡོ་བརྐོས་སྐུ་བརྙན་དང་པོ། རྒྱལ་བ་རིགས་ལྔ། …...…………… (25)
བོད་ཀྱི་ལོ་རྒྱུས་དེབ་ཐེར་ནང་རྒྱས་པར་གསལ་བའི་བང་སོ་དང་པོ།
འཕྱོངས་རྒྱས་བོད་རྗེའི་བང་སོ། .................
བོད་ཀྱི་གཞིས་ཀ་དང་པོའི་གྲས། རྣམ་སྲས་གླིང༌། .....………...... (27)
བོད་ཀྱི་རྫོང་དང་པོ། སྣེ་གདོང་རྫོང་།.….....…... (28)
བོད་ཀྱི་དགོན་པ་དང་པོ། བསམ་ཡས། ........
(30)
བོད་ཀྱི་རབ་ཏུ་བྱུང་བའམ་དགེ་འདུན་པ་དང་པོ། སད་
མི་བདུན། །
....……….
བོད་ཀྱི་དཀར་ཡོལ་དང་པོ། དར་ཚེ།.....
...... (34)
བོད་ཀྱི་ལྷ་མོ་དང་པོ། སྤུན་བདུན་འབག་དཀར་པོ།..........……..(36)
ལེའུ་གསུམ་པ། ཡར་ཀླུང་རྟེན་གསུམ་གནས་གསུམ་ཕུག་གསུམ། ..... (39)
ཡར་ཀླུང་གནས་གསུམ། །
(39)
བྱ་ས་ལྷ་ཁང་། ..….……...…..
（39)
ཁྲ་འབྲུག་ལྷ་ཁང་།……......….…..
(40)
བཙན་ཐང་གཡུ་ཡི་ལྷ་ཁང་།...
ཡར་ཀླུང་རྟེན་གསུམ། ..........
རྟག་སྤྱན་འབུམ་པ། ...
ཚེ་ཆུ་འབུམ་པ།
བ... (42)
དགོན་ཐང་འབུམ་པ། །
ཡར་ཀླུང་ཕུག་གསུམ།
•..……… (44)
བེ་རོ་ཕུག ...........…..
(44)
རས་ཆུང་ཕུག….......………………..
ཤེལ་བྲག་ཕུག …....
(48)
(40)
(41)
ཟླEEEE，
· （41)
.. (43)
(46)



ལེའུ་བཞི་པ། ངོ་མཚར་ཡིད་དབང་འཕྲོག་པའི་གནས་ལྗོངས་འགའ་ཞིག
……………………..…. （50)
ཡར་འབྲོག་གཡུ་མཚོ། .....
ལྷ་མོའི་བླ་མཚོ། ...…………………...
(53)
ལྷོ་བྲག་མཁར་ཆུ།..
(55)
ཡར་ཀླུང་གྲགས་ཅན་མཛེས་ལྗོངས་ཁུལ།..
(57)
གནས་མཆོག་ཙ་རི། ...
(60)
སྒྲགས་ཡང་རྫོང་།….…..…………..
རྫོང་སྐུ་འབུམ། ....................................................
མོན་ཡུལ་གྱི་མཛེས་ལྗོངས།................
གནས་ཆེན་མཁའ་རེག….............……..
......... (72)
མཚོ་རྒྱལ་བླ་མཚོ། ..
རྩྭ་ཐང་དཀར་མོ་གླིང་། ...………........
ངོ་མཚར་ཡིད་དུ་འོང་བའི་གྲི་གུ་རྩྭ་ཐང༌།.................... （77)
ལྕགས་ཟམ་ཆུ་བོ་རི་དང་ཚེ་ཆུ་སྒྲུབ་སྡེ།........
གངས་རི་ཡར་ལྷ་ཤམ་པོ། ...
(81)
ཟངས་རི་འོལ་ཁའི་ཆུ་ཚན། ..................…..............
(83)
ལེའུ་ལྔ་པ། རྩ་ཆེའི་དགོན་དང་གནས་མཆོག་འགའ་ཞིག…....…. (86)
ལྷོ་བྲག་སྲས་མཁར་དགུ་ཐོག ....
ཨོ་རྒྱན་སྨིན་གྲོལ་གླིང་། ..
གྲྭ་ནང་བྱམས་པ་གླིང་མཆོད་རྟེན། .........……..............
རྫིང་ཕྱི་དགོན།......
(91）
རྡོ་རྗེ་བྲག་དགོན། ....…................
(93)
ཨེ་ལྷ་རྒྱ་རི་ཕོ་བྲང་། .....................
(94)
.........
(80)
（86)
(87)
(89）
3་



...... (104)
འོན་ཀེ་རུ་ལྷ་ཁང་།
...• (96)
ཡར་འབྲོག་བསམ་སྡིངས་དགོན། ...…………….....………......……….…... (97)
གདན་ས་མཐིལ་དགོན། ...………......
.…. (99)
དྭགས་ལྷ་སྒམ་པོ་དགོན། .......................................... (100)
རྩེད་ཐང་ལྔ་མཆོད་དགོན་དང་དགའ་ལྡན་ཆོས་འཁོར་གླིང་དགོན།
..... (102）
གྲྭ་ཐང་དགོན། .....…...........…..
འཕྱོངས་རྒྱས་རི་བོ་བདེ་ཆེན་དགོན།.............................. (105)
དྭགས་པོ་བཤད་སྒྲུབ་གླིང་དགོན།........
... (107)
སྨྲ་བོ་ལྕོག་དགོན། ......………...
(108)
སྡིངས་པོ་ཆེ་དགོན། .......
(109)
སྣེ་གདོང་རྩེ་ཚོགས་པ་དགོན་དང་བན་ཚང་དགོན།…..…..…..... (111)
ཚེ་རིང་ལྗོངས་དགོན། .....……..
（112)
གོང་དཀར་ཆོས་སྡེ་དགོན། ..............
(113)
ཆོས་སྡེ་གོང་དགོན་དང་གཡའ་བཟང་དགོན། ། …... (115)
ཟངས་ཆེན་དགོན།........
•。。 （117)
ལྷ་ལུང་དགོན། ......
(118)
དགོན་པ་རྩེ་དགོན། ........................
(119)
གསང་སྔགས་ཆོས་གླིང་དགོན།.…...............
(121)
རྒྱ་རི་དགོན། .....……............
(123)
ཀློག་ཆོས་སྡེ་དགོན། ...……........
(124）
ཐིག་ཕྱི་དགོན། ..............
................ (125)
སྤྱན་གཡས་དགོན།...….........
(126）
གསང་སྔགས་གཟིམ་སྤྱིལ་དགོན། ............
……......…......…….....…….....（128)
，， བདུན་ཕུད་ཆོས་འཁོར་དགོན།.............
(130)
•
• • •
•



....（137)
སྟོད་གྲོང་དགོན། ..
。。。。。. （131)
ཡར་རྗེ་ཨོ་རྒྱན་གླིང་དགོན། .....…….....……………….....…………………...... (133)
ཐང་པོ་ཆེ་དགོན། ....………………...
•。。。。。 (134)
དྲེའུ་ལྷས་དགོན་དང་རི་ཐང་དགོན།…...……..…….………..……………... (135)
ཟངས་རི་འཁར་དམར་དགོན།........
འོལ་ཁ་ཆོས་ལུང་དགོན་དང་ཆོས་ཟམ་དགོན།
(138)
བྲ་འོར་དགོན། .........……….
... (140)
རྟིའུ་ར་དགོན། ...…….........
•.... (141)
གནས་གཞི་དགོན།...….…....
(143)
ཤིང་རྩ་དགོན།
(144)
བྲག་ར་དགོན། .........
...............…...... (147)
དགའ་ཚལ་སྦུག་དགོན། ...…........
。。。 (148）
ལེའུ་དྲུག་པ། ལྷོ་ཁར་འཁྲུངས་པའི་གྲགས་ཅན་མི་སྣ་འགའ་ཞིག ... (151)
བཙན་པོ་ཁྲི་སྲོང་ལྡེ་བཙན། ...
…….(151)
ཐོན་མི་སམ་བྷོ་ཊ། .....
... （155）
མཁའ་འགྲོ་ཡེ་ཤེས་མཚོ་རྒྱལ། ..............
•....(161)
ཤུད་བུ་དཔལ་སེང་། .....
(164）
གཉགས་ཛྙཱ་ན་ཀུ་མ་ར་ཛ། .................….....…...............(166)
གནུབས་ཆེན་སངས་རྒྱས་ཡེ་ཤེས།................................. (168)
དགེ་བཤེས་ཁུ་སྟོན། ......................
...... (171)
མར་པ་ལོ་ཙཱ་བ་ཆོས་ཀྱི་བློ་གྲོས།…...……...................…... (172)
གཏེར་སྟོན་གྲྭ་བ་མངོན་ཤེས། ...…......…...
（175)
བདག་མེད་མ།
(177)
མ་ཅིག་ལབ་སྒྲོན། .....
（178)
•..............



.....•
མར་པ་དོ་བ་ཆོས་ཀྱི་དབང་ཕྱུག ..……………………………………...…………….…... (182)
སྨྱུག་རུམ་པ་བརྩོན་འགྲུས་རྒྱལ་མཚན། ..……......…………......… (184）
རྔོག་ལེགས་པའི་ཤེས་རབ། ...........
(185)
མཉམ་མེད་དྭགས་པོ་ལྷ་རྗེ། ............…..................… (187)
ཞང་བཀྲ་ཤིས་རྡོ་རྗེ། ............…………………..
........ (190)
དྭགས་སློབ་གྲོལ་སྒོམ་ཆོས་གཡུང༌། ། ...............……………........ (192)
དགྱེར་སྒོམ་པ་ཆོས་ཀྱི་སེང་གེ། ......................
(194)
དྭགས་པོ་སྒོམ་ཚུལ་ཚུལ་ཁྲིམས་སྙིང་པོ།….....…………….…………….…… (196)
ཉང་རལ་ཉི་མ་འོད་ཟེར།.......
........ (199)
གཡའ་བཟང་ཆོས་རྗེ་ཆོས་ཀྱི་སྨོན་ལམ། ..……..........……... (201)
རྒོད་ཚང་བ་མགོན་པོ་རྡོ་རྗེ།
(203)
གུ་རུ་ཆོས་དབང་། ........…………..
(205)
མཚོ་སྣ་བ་ཤེས་རབ་བཟང་པོ། ..
(208)
གྲུབ་ཐོབ་མེ་ལོང་རྡོ་རྗེ། ...........………………..
(211)
ཇོ་མོ་སྨན་མོ། ...
(213)
ཡར་ཀླུང་པ་སངས་རྒྱས་རས་ཆེན། ....
(215)
རིག་འཛིན་ཀུ་མ་ར་ཛ། །
(217)
སྐྱེས་མཆོག་བསམ་ལྡན་དཔལ་བ།.........
(219)
ཀུན་མཁྱེན་ཀློང་ཆེན་རབ་འབྱམས། ......
(221)
ཟ་ར་བ་སྐལ་ལྡན་ཡེ་ཤེས་སེང་གེ། ....…........……….…………..…… (228)
མཁའ་འགྲོ་ཀུན་དགའ་འབུམ།…………………...……...……………........... (229)
ཡར་རྗེ་ཨོ་རྒྱན་གླིང་པ། ......................................... (231)
ལྷོ་བྲག་གྲུབ་ཆེན་ནམ་མཁའ་རྒྱལ་མཚན། ...….………....... （234)
གཏེར་སྟོན་རྡོ་རྗེ་གླིང་པ།…...…...
(237)
...........
....• • • • •



•
• • • • • • • • (239)
དབུས་པ་ཞིག་པོ། ..………….……………..
གཏེར་ཆེན་རཏྣ་གླིང་པ། .....…...
（240)
ཡར་ཀླུང་དུང་ཚོ་རས་པ།.......................….…....….....……….(243)
འཇམ་དབྱངས་ཆོས་རྗེ་བཀྲ་ཤིས་དཔལ་ལྡན། .......... (246)
འགོས་ལོ་གཞོན་ནུ་དཔལ། ....………….…...……………..……. (249)
ལོ་ཙཱ་བ་བསོད་ནམས་རྒྱ་མཚོ། .....…..…………………....……………………… (251)
གཉལ་སྟོན་དཔལ་འབྱོར་ལྷུན་གྲུབ། ...........………….….....…………... (257)
ཟུར་མཁར་བ་མཉམ་ཉིད་རྡོ་རྗེ། ..................... (258)
གཏེར་སྟོན་ཨོ་རྒྱན་པད་མ་གླིང་པ། ..……………….……………………………….…………. (260)
སྨན་ལུང་པ་ཤཱཀྱ་འོད་དེ།…......…….....……
(263)
རྒྱལ་སྨན་པ་སངས་རྒྱས་གྲགས། །
(265)
གཏེར་སྟོན་ཀརྨ་གླིང་པ། ..…………………………….
(267)
པཎ་ཆེན་བསོད་ནམས་གྲགས་པ།...…..........
(268)
སྤྲུལ་སྐུ་ནམ་མཁའ་བཀྲ་ཤིས། ......
(271)
སྨན་བླ་དོན་གྲུབ། ...….….…………...
（273)
ཇོ་ནང་ཏཱ་ར་ནཱ་ཐ། ...…...
(275)
བྱང་བདག་རིག་འཛིན་ངག་གི་དབང་པོ། .. .........…....….... (279)
ལྷ་བཙུན་ནམ་མཁའ་འཇིགས་མེད། ..
（282)
སྨན་རམས་པ་བློ་བཟང་ཆོས་གྲགས། .............
(284)
རྒྱལ་བ་བློ་བཟང་རྒྱ་མཚོ།...............
(286)
རིག་འཛིན་འཕྲིན་ལས་ལྷུན་གྲུབ།....………..............…………..... (289)
འཕྱོངས་རྒྱས་ཟླ་བ་སྒྲོལ་མ། ........………………...........………………......（292)
རྡོ་བྲག་རིག་འཛིན་པདྨ་འཕྲིན་ལས།..…………….................... (295)
རིག་འཛིན་གཏེར་བདག་གླིང་པ།……...
(297)
• • • •
•
•
•་ •
• • ••༔• •



ལོ་ཆེན་དྷརྨ་ཤྲཱི། ......
•. • •.... （302)
རྒྱལ་བ་ཚངས་དབྱངས་རྒྱ་མཚོ། .........……….............…..... (308)
སླེ་ལུང་བློ་བཟང་འཕྲིན་ལས། ..…….….……………...
(315）.
སྨིན་གླིང་རྗེ་བཙུན་མ་མི་འགྱུར་དཔལ་སྒྲོན། ...……............. (317)
ཀུན་མཁྱེན་འཇིགས་མེད་གླིང་པ།....
(319)
རྒྱལ་བ་འཕྲིན་ལས་རྒྱ་མཚོ། .. ..……............... (324)
རྒྱལ་བ་ཐུབ་བསྟན་རྒྱ་མཚོ། ....................................... (326)
པཎ་ཆེན་ཆོས་ཀྱི་ཉི་མ། .....…................
(329)
མཁས་དབང་མཁྱེན་རབ་ནོར་བུ།..........………........………....... (333)
རྗེ་ཐུབ་བསྟན་བྱམས་པ་ཚུལ་ཁྲིམས་བསྟན་འཛིན། ...…….... (341)
དཀོན་མཆོག་ཆོས་དཔལ་རྒྱ་མཚོ།…..………….…..…………......……………... (343)
ཡར་འབྲོག་རྨོ་བོ་ལགས། ..............…...
.... (347)
གྲུབ་དབང་པདྨ་རིག་འཛིན་སྐུ་ཕྲེང་དྲུག་པ། ........……......... (349)
རྭ་སྒྲེང་ཐུབ་བསྟན་འཇམ་དཔལ་ཡེ་ཤེས་བསྟན་པའི་རྒྱལ་མཚན།
….......... (356)
ལེའུ་བདུན་པ། གཞན་དག་འགའ་ཞིག ......….......…............…... (360)
ཡར་ཀླུང་ཁུལ་གྱི་གནའ་བོའི་དུར་མཆོད་བྱེད་སྟངས། .....………………. (360)
ཡར་ཀླུང་ཁུལ་གྱི་རླུང་དར་འཛུགས་སྲོལ་སྐོར། .......……………..... (363)
བཙན་པོ་གནམ་གྱི་ཁྲི་བདུན་སྐབས་ཀྱི་ཆོས་ལུགས་སྐོར། ...………….. (365)
མཇུག་བྱང་།
(368)
དཔྱད་གཞིའི་ཡིག་རིགས་གཙོ་བོ།.....………….....…....
.................... (370)
ཆ་



འགོ་བརྗོད།
༣
]
ཨོཾ་སྭསྟི། རྒྱལ་ཀུན་མཁྱེན་བརྩེའི་གཏེར་ལ་དབང་བསྒྱུར་པས། །
སྲིད་ཞིའི་གདུང་བ་མ་ལུས་འཇོམས་མཛད་པ། ། འཇིག་རྟེན་གསུམ་གྱི་གཙུག་
རྒྱན་ཡིད་བཞིན་ནོར། ། ཟས་གཙང་སྲས་ཀྱིས་འགྲོ་ཀུན་རྗེས་བཟུངས་ཤིག །
ཡིད་འོང་མཛེས་པའི་སྐུ་དང་སྙིང་རྗེའི་ཐུགས། ། ཐུགས རྗེའི་ཆུ་གཏེར་ལས་
འཁྲུངས་བདུད་བརྩིའི་ངག ། ངག་གི་འདོད་པ་འཇོ་བའི་དབྱངས་ཅན་མ། །
མ་གཡེལ་ལོ་རྒྱུས་སྨྲ་བའི་སྡོང་གྲོགས་མཛོད། ། གངས་ཅན་མཐའ་འཁོབ་བོད་
ཡུལ་མུན་པའི་སྨག ། ཡོངས་སུ་གསལ་བྱེད་བསྐྲུན་བྲལ་མིའི་ཉི་མ། ། ཤེས་
རིག་འོད་སྟོང་འབར་བ་སམ་བྷོ་ཊའི། ། བཀའ་དྲིན་སྙིང་གི་ཐིག་ལེར་དམ་
བཅའ་བཀོད། ། གང་དེའི་གསུང་རྒྱུན་ཡན་ལག་བརྒྱད་ལྡན་ཆབ། ། བདག་
བློའི་ཞིང་ས་སྐམ་པོར་འདྲེན་མཛད་དེ། ། ཤེས་རིག་མྱུ་གུ་སྤེལ་བའི་བྱེད་པོ་
དངོས། ། བཤེས་གཉེན་དམ་པ་རྣམས་ལ་སླར་བཏུད་ནས། ། གཡར་པོའི་ལུས་
ཀྱི་སྐྱེས་མ་ལྷོ་ཁ་ཡི། ། འོ་བཅུད་ཤམ་ཆུ་ཡང་ཡང་བཏུངས་པའི་དྲིན། ། གསབ་
ཆེད་ལྷོ་ཁའི་ཆོས་འབྱུང་གསར་པ་ཞིག ། བརྩམས་འདོད་རྟ་ཕོའི་སྲབ་མདའ་
ཐང་ལ་ཤོར། ། རིང་ནས་བརྩེ་བའི་དབྱངས་གསལ་སོ་བཞིའི་གྲོགས། ། དེང་
འདིར་ལེ་ལོའི་བྱ་བ་ཡོངས་དོར་ནས། ། རང་རང་སྡེབ་ལེགས་ཚིག་སྦྱོར་མ་ནོར་
བར། ། ལོ་རྒྱུས་ཕྲེང་བའི་སྲད་བུར་མགྲོན་དུ་ཕེབས། ། ལྔ་བདོའི་རིག་གནས་
ས་འཛིན་དཀར་པོ་ན། ། མཁས་དབང་གདོང་ལྔའི་དབང་པོ་ཆེས་ དཀོན་
ཞིང་། ། མཆིས་པའང་འདིར་སྣང་རྨུགས་པས་གཟུགས་བསྒྲིབས་པས། ། གླང་



is
ir
རྒན་གཡུ་ རལ་ མི་ གསིག་ ཀ་ མེད་ ལགས། ། མི་ རིགས་ གཟི་བྱིན་ ཆིལ་ཆིལ་
གཟིགས་པའི་ཕྱིར། ། ཅི་མཆིས་ཇི་བཞིན་འཕྲིན་ཡིག་པིར་གྱིས་བྲིས། ། ཡུལ་
གྲུ་ཀུན་ཏུ་དུས་ཀུན་གཟུགས་ཕུང་རྒྱུགས། ། ཕུལ་བྱུང་ཆུ་ཀླུང་ཀུན་འདུས་དུས་
སུ་བསྐྲུན། ། འོན་ཏེ་འདི་ཀོ་ཕ་ཡུལ་ཡར་ཀླུང་གི། ། ལོ་རྒྱུས་རྒྱ་མཚོའི་ནང་གི་
ཆུ་ཐིགས་ཏེ། ། ཆུ་ ཐིགས་འདི་ཡང་སྐྱོན་གྱིས་མ་བསླད་པས། ། ཆུ་གཏེར་
འབུམ་ནས་བཏུས་པའི་ཞུན་ཐིགས་ཡིན། ། གླིང་ཆེན་ལྔ་ཡི་མགྲོན་པོ་དགྱེས་
པའི་ལྷོ་ཁའི་ལྗོངས་འདི་ལོ་རྒྱུས་ཆུ་འགོ་གངས་རི་ཞེས། ། ཀུན་གྱིས་སྨྲ་ལྕེ་རིང་
དུ་བརྐྱངས་ཏེ་ལད་མོའི་སྒྲ་དབྱངས་ཤར་འབྲུག་རྗེས་སུ་རྐང་པ་བདེ་བར་འཇོག་
ན་ཡང་། ། དོན་གྱི་སྦྲང་ཆར་གསེར་ལས་དཀོན་ཞིང་མེས་པོའི་མཛད་བཟང་རི་
རྒྱལ་ལྷུན་པོའང་འདྲེན་བྱེད་གཉིས་ཀྱིས་མི་རིག་པ། ། འདི་ཀོ་སྙིགས་མའི་རང་
མདངས་མིན་ན་མྱོས་བྱེད་ཆང་དང་གཏི་མུག་གཉིད་ཀྱིས་མཁས་པའི་ཁོམ་པ་
འཕྲོག་པས་ཡིན། ། དེས་ན་རིམ་བྱུང་སྔོན་བྱོན་མཁས་པའི་ཟབ་ཡངས་ཐུགས་
དགོངས་རིགས་བརྒྱུད་དྲི་མ་མེད་པ་ལས། ། ལེགས་པར་འཁྲུངས་པའི་ལྷོ་ཁའི་
ཆོས་འབྱུང་ལྷ་གཅིག་ཀོང་ཇོ་སྐྱེ་བོའི་ཡིད་ཀྱི་ཆོམ་རྐུན་མ། ། མཁས་བརྒྱ་འགྲན་
གླེང་རིག་རྩོམ་བུ་མོ་ལྔ་བརྒྱའི་ཁྲོད་ན་ལྐོག་གྱུར་ཚུལ་གྱིས་འདིར་ལྷགས་པས། །
ཀློག་པར་སྤྲོ་བའི་བློན་པོ་མགར་བ་བློ་གྲོས་ལྡན་ན་འདྲེན་བྱེད་མདའ་མོ་འདིར་
ཚུགས་ཤིག ། ཅེས་པའི་ཚིག་སྦྱོར་མེ་ཏོག་ཕྲེང་བས་སྔོན་བསུས་ཏེ་གླེང་སློང་
བའི་གཞི་མ་ཅུང་ཟད་བརྗོད་པ་ལ་དོན་ཆུང་བཞི།
༡. རྭ་བ་གངས་རིས་བསྐོར་བའི་བོད་ལྗོངས་སྤྱི་དང་བྱེ་བྲག་བོད་མི་
རིགས་ཀྱི་འབྱུང་གནས་དང༌། བོད་ཀྱི་ལོ་རྒྱུས་དང་རིག་གནས་ཀྱི་ཆུ་འགོ་ཡུལ་
ཡར་མོ་ཀླུང་འདིར་འདས་དང་ད་ལྟའི་མཁས་དབང་རྣམ་པས་མཛད་པའི་ལོ་
རྒྱུས་དེབ་ཐེར་རི་བོའི་གཏོས་དང་མཉམ་པ་ཞིག་མཆིས་པས་རྒྱ་མཚོར་ཆུ་ཐིགས་
ཀྱི་ཁ་སྣོན་དང་། མེ་ཏོག་ལ་ཚོན་གྱིས་མཛེས་རྒྱུན་ག་ལ་དགོས་མོད། མིག་སྔའི་
སྤྱི་ཚོགས་འཕེལ་རྒྱས་དང་། རིག་གནས་འབར་གས། ལོ་རྒྱུས་ཞིབ་འཇུག་



ཡུལ་སྐོར་དར་རྒྱས། ཆོས་དད་རང་མོས་སོགས་ཀྱི་དགོས་མཁོར་དམིགས་ནས་
ཅུང་ཆ་ཚང་བ་དང་། ལྟ་བདེ་བ། གཙོ་གནད་འབུར་དུ་ཐོན་པའི་ལྷོ་ཁའི་ལོ་
རྒྱུས་ཆེད་བྲིས་ ཤིག་བྱུང་ན་ཅི་མ་རུང་སྙམ་པའི་ཀུན་སློང་སྟོན་ ཟླ་ ལྟ་བུ་ཞིག་
བཅངས་ཏེ་ལས་ཞོར་ནམ་ཁོམ་ལ་《ལྷོ་ཁའི་ཆོས་འབྱུང་སྐྱེས་མའི་ནུ་རིན་》ཞེས་
པ་འདི་བྲིས་པ་ལགས་སོ། །
༢.དེབ་ཆུང་འདིའི་མིང་ལ་《ལྷོ་ཁའི་ཆོས་འབྱུང་སྐྱེས་མའི་ནུ་རིན་》ཞེས་
ཟེར་དོན་ནི། གཅིག་ནས་ད་ཕན་སྔོན་བྱོན་མཁས་དབང་རྣམ་པས་མཛད་པའི་
ལོ་རྒྱུས་དེབ་ཐེར་གྱི་མཚན་བྱང་དཔེར་ན་《ཡར་ཀླུང་ཆོས་འབྱུང་》ལྟ་བུར་ཆ་
མཚོན་ན། མིང་ལ་《ཡར་ཀླུང་ཆོས་འབྱུང་》ཞེས་བརྗོད་ཀྱང་ནང་དོན་ནི་བོད་
ཡོངས་ཀྱི་ལོ་རྒྱུས་ཡིན་པ་དང་། དེ་བཞིན་《ཡུམ་བུ་བརླ་མཁར་གྱི་དཀར་ཆག་》
དང་《ལྷོ་བྲག་ཆོས་འབྱུང་》སོགས་ཀྱི་ནང་དོན་ཡང་བོད་སྤྱིའི་ལོ་རྒྱུས་ཁོ་ན་ལས་
མ་འདས། འོན་ཀྱང་ཁོ་བོས་བརྗོད་པའི་《ལྷོ་ཁའི་ཆོས་འབྱུང་》གི་ནང་དོན་
བརྒྱ་ཆ་དགུ་བཅུ་གོ་དགུ་ལྷོ་ཁའི་ལོ་རྒྱུས་ཡིན་པ་དང༌། གཉིས་ནས་སྔོན་བྱོན་
མཁས་དབང་རྣམ་པས་མཛད་པའི་ལོ་ རྒྱུས་དེབ་ ཐེར་ གྱི་མཚན་བྱང་《རྒྱལ་
རབས་གསལ་བའི་མེ་ལོང་》ལྟ་བུ་ལོ་རྒྱུས་མེ་ལོང་ལས་གསལ་བ་ལྟར་བསྟན་པའི་
ཆེ་བ་བརྗོད་པ་དང་། 《དཔྱིད་ཀྱི་རྒྱལ་མོའི་གླུ་དབྱངས་》ལྟ་བུ་ནང་དོན་ཙམ་མ་
ཟད་ཚིག་སྦྱོར་ཡང་རབ་ཏུ་སྙན་པའི་ཆེ་བ་བརྗོད་པ་སོགས་ཤིན་ཏུ་མང་ཡང་ཁོ་
བོས་ཆེད་དུ་“སྐྱེས་མའི་ནུ་རིན་”ཞེས་བརྗོད་པ་ནི་དེབ་ཆུང་འདི་ཉིད་ཁོ་བོས་
སྐྱེས་མར་ཕུལ་བའི་ནུ་རིན་ཙམ་ཡིན་པ་ལས་འདས་དང་ད་ལྟའི་མཁས་དབང་
ཚོས་མཛད་པའི་ལོ་རྒྱུས་དེབ་ཐེར་ལྟར་རིན་ཐང་ལྡན་པ་ཞིག་མ་ཡིན་ཞེས་ཁེངས་
པ་སྐྱུངས་པའི་ཚིག་ཡིན། དེ་ཡང་འདིར་བརྗོད་པའི་“སྐྱེས་མའི་ནུ་རིན་” ཞེས་
པའི་གོ་དོན་ནི། རྒྱ་ཆུང་ས་ནས་བཤད་ན་སྐྱེས་མ་ནི་ཡུལ་ཡར་མོ་ཀླུང་ཡིན་པ་
དང༌། ནུ་མའི་འོ་མ་ནི་ཡར་ལྷ་ཤམ་ཆུ་ཡིན་པས། ཡར་ལྷ་ཤམ་པོའི་འོ་བཅུད་
ཀྱིས་ཁོ་བོའི་ལུས་སྟོབས་རྒྱས་པའི་དྲིན་ལན་ཡིན་ཞེས་དང་གོ་དོན་གྱི་རྒྱ་འབྲིང་



པོ་ནས་བཤད་ན་སྐྱེས་མ་ནི་ཕ་ཡུལ་གངས་ལྗོངས་ཡིན་པ་དང་། ནུ་མའི་འོ་མ་ནི་
བཅུ་ཕྲག་རིག་པ་ཡིན་པས། བཅུ་ཕྲག་རིག་པའི་འོ་བཅུད་ཀྱིས་ཁོ་བོའི་ལུས་
སྟོབས་རྒྱས་པའི་དྲིན་ལན་ཡིན་ཞེས་དང་། གོ་དོན་རྒྱ་ཆེ་ས་ནས་བཤད་ན་སྐྱེས་
མ་ནི་རླབས་ཆེན་མེས་རྒྱལ་ཡིན་པ་དང་། ནུ་མའི་འོ་མ་ནི་ཀྲུང་ཧྭ་མི་རིགས་ཀྱི་
ཕུལ་བྱུང་རིག་གནས་ཡིན་པས། ཀྲུང་ཧྭ་མི་རིགས་ཀྱི་ཕུལ་བྱུང་རིག་གནས་ཀྱིས་
ཁོ་བོའི་ལུས་སྟོབས་རྒྱས་པའི་དྲིན་ལན་ཡིན་ཞེས་སོ། །
༣.ལོ་རྒྱུས་ཞེས་པ་ནི་སྙིང་རུས་ཆེན་པོས་དེབ་ཐེར་མང་པོ་བལྟ་ཞིང་།
ཚོར་བ་རྣོ་པོས་ཞིབ་འཇུག་ནན་ཏན་བྱས་ཏེ་རྩོམ་དགོས་པ་ལས། རིག་པ་ཇི་
ལྟར་བཀྲ་ཡང་གསར་རྩོམ་བྱས་ན་འགྲིག་ཐབས་མེད་པ་ཞིག་ཡིན་པས་འདིར་
ཡང་དེ་ལས་མ་འདས། འོན་ཏེ་དེབ་ཆུང་འདི་ཀོ་མཐོང་ཚད་བཤུས་པ་ཞིག་
གཏན་ནས་མ་ཡིན་པར་སྔ་དེང་གི་མཁས་དབང་བརྒྱ་ལྷག་ཙམ་གྱིས་མཛད་པའི་
ལོ་རྒྱུས་ཡིག་རིགས་ལ་དཔྱད་བསྡུར་བྱས་ཏེ་རང་གི་ལྟ་བར་དེ་ཁོ་ན་བདེན་སྙམ་
པ་དེ་དག་བྲིས་ཡོད་པ་ལས་ལུང་མང་པོ་དྲངས་ནས་རང་ལུགས་འཐད་ལྡན་མི་
བརྗོད་པའི་སྲོལ་རྒྱུན་ཞན་ཆ་སེལ་གང་ཐུབ་བྱས་ཡོད་པ་དེའི་དགོས་པ་ནི། ལོ་
རྒྱུས་རིག་པར་དགྱེས་པའི་ད་ལྟའི་གསར་བུ་བ་རྣམས་དང་། མ་འོངས་པའི་ཕྱི་
རབས་པ་རྣམས་ལ་ཐེ་ཚོམ་མི་ཡོང་བའི་ཆེད་དུ་ཡིན་མོད། ད་དུང་བརྟག་པར་
བྱ་དགོས་པ་དང་བཞེད་པ་མི་མཐུན་པ་མང་དག་ཅིག་མཆིས་པ་ནི་ལྡོག་མེད་
ཆོས་ཉིད་ཡིན་པས་ཁས་ལེན་མི་ཞུ་ཀ་མེད་ལགས།
༩. དེབ་ཆུང་འདིའི་ནང་ཕ་ཡུལ་ལྷོ་ཁར་འཁྲུངས་པའི་གྲགས་ཅན་མི་སྣའི་
ངོ་སྤྲོད་རྒྱུས་ཙམ་ཞུས་ཡོད་ཀྱང་ད་དུང་གསལ་བཤད་ཞུ་དགོས་པ་འགའ་ཞིག་
ཡོད་པ་སྟེ། གྲགས་ཅན་མི་སྣ་འགའ་ཞིག་ལྷོ་ཁར་འཁྲུངས་པ་སྨོས་མེད་ལགས་
ཀྱང་དུས་ཡུན་རིང་པོ་སོང་སྟབས་ལོ་རྒྱུས་དཔྱད་གཞི་ཤིན་ཏུ་དཀོན་པས་འདིར་
འགོད་ཐབས་བྲལ་བ་དཔེར་ན། བོད་རྗེ་དང་པོ་གཉའ་ཁྲི་བཙན་པོ་ཡར་ཀླུང་
དུ་བྱོན་མ་ནི་བཟུང་གནམ་གྱི་ཁྲི་བདུན་སོགས་ཀྱི་མཛད་རྗེས་སམ་ལོ་རྒྱུས་ཕར་



བཞག ཐ་ན་འཁྲུངས་འདས་ཙམ་ཡང་བརྗོད་པར་དཀའ་བ་ལྟ་བུ་དང༌། ཡང་
འགའ་ཞིག་འཁྲུངས་ནས་དུས་ཡུན་དེ་ཙམ་རིང་པོ་སོང་མེད་ཀྱང་ལོ་རྒྱུས་ཟུར་
ཙམ་ལས་ཆ་ཚང་མཐོང་དཀོན་པ་དཔེར་ན། འདུས་སྲོང་མང་པོ་རྗེ་ལྷོ་ཁའི་
སྒྲགས་སུ་འཁྲུངས་པ་དང་། མུ་ནེ་བཙན་པོ་ལྷོ་ཁའི་བྲག་དམར་དུ་འཁྲུངས་པ་
སྨོས་མེད་ལགས་ཀྱང་ཡིག་ཐོག་ཏུ་འཁོད་པའི་ལོ་རྒྱུས་མི་རེའི་ཁ་ནས་གཏམ་རེ་
ཞེས་པ་ལྟར་ཡིན་ལ་ཆ་ཚང་ཡང་མེད་པ་ལྟ་བུ་དང༌། དེ་བཞིན་ཁ་ ཤས་མི་ལ་
ལས་ལྷོ་ཁར་འཁྲུངས་ཟེར་ཡང་མང་ཆེ་བས་ས་ཆ་གཞན་དུ་འཁྲུངས་པར་བཞེད་
པས་འདིར་བཀོད་མེད་པ་དཔེར་ན། བློན་པོ་མགར་བའམ་བློན་ཆེན་མགར་བ་
སྟོང་བཙན་ལ་ལས་ལྷོ་ཁའི་ལྷུན་རྩེ་རྫོང་ཁོངས་སུ་འཁྲུངས་པར་བཞེད་ཀྱང་མང་
ཆེ་བས་སྟོད་ལུང་དུ་འཁྲུངས་པར་བཞེད་པ་མ་ཟད་དཔྱད་རྩོམ་མང་པོ་ཡིག་ཐོག་
ཏུ་བཀོད་ཅིང་། བརྙན་འཕྲིན་ནང་ནས་ངོ་སྤྲོད་ཀྱང་བྱས་ཟིན་པ་ལྟ་བུ་དང་།
ད་དུང་མང་པོ་ཞིག་ལ་ལོ་རྒྱུས་ཡིག་རིགས་ཆ་ཚང་ཡོད་ཀྱང་ད་ཕན་ཁོ་བོའི་ལག་
ཏུ་མ་སོན་པས་རེ་ཞིག་ལག་ཏུ་གང་སོན་དེབ་ཆུང་འདིའི་ནང་བཀོད་ནས་ཆ་མ་
ཚང་བའི་གོང་དུ་པར་བསྐྲུན་བྱ་དོན་ནི། ལོ་གསར་པའི་ནང་ཁོ་བོར་གོང་རིམ་
ནས་གནང་བའི་ཅུང་ཟད་དཀའ་ངལ་ཆེ་བའི་ལས་འགན་《ལྷོ་ཁའི་ཡུལ་སྐོར་
གནས་ལྗོངས་ངོ་སྤྲོད་》དེབ་རྩོམ་འབྲི་བྱ་རྒྱུར་དུས་བཀག་ཡོད་པ་དང་། ད་དུང་
རང་ཉིད་ནས་མ་སྐུལ་རང་མོས་ངང་《གླིང་གེ་སར་རྒྱལ་པོའི་སྒྲུང་》གསར་པ་
ཞིག་རྩོམ་རྒྱུའི་ཇུས་མེད་ཇུས་འཁྲིའི་འཆར་གཞི་ཞིག་ཀྱང་བཏིང་ཟིན་པས་དུས་
ཚོད་ཀྱི་རྒྱུ་ནོར་སྟོང་བྲེལ་ཆོམ་པོས་ཡོངས་སུ་འཕྲོག་པ་དང་། ད་དུང་དཔྱད་
གཞི་ཡོངས་རྫོགས་ལག་ཏུ་མ་སོན་པར་སྒུག་བསྡད་ན་མི་ནི་ནམ་འཆི་ངེས་པ་
གཏན་ནས་མེད་པས་སྐྱེས་མའི་ནུ་རིན་ཕྲན་བུ་ཞིག་ཀྱང་འབུལ་མ་ཐུབ་ན་ཤིན་
ཏུ་ཕངས་པའམ་དཔེ་བསགས་པ་རེད་སྙམ་སྟེ་རེ་ཞིག་ཆ་མ་ཚང་བའི་དེབ་ཆུང་
འདི་པར་བསྐྲུན་བྱས་པ་དང་། སླད་མར་གཟུགས་ཕུང་སྒྱུ་མའི་མེ་ཏོག་འབྱུང་
འཁྲུག་སད་སེར་གྱིས་མ་བཅོམ་ན་ཁ་གསབ་བྱ་རྒྱུའི་སྙིང་སྟོབས་སམ་དམ་བཅའ་



ནི་ནམ་འཚོའི་བར་དུ་འགྱུར་བ་ཅི་ལ་ཡོང༌།
གཞན་ཡང་གསལ་བཤད་ཞུ་རྒྱུ་ཞིག་ལ་ཁོ་བོའི་དེབ་ཆུང་འདིའི་ནང་ལོ་
རྒྱུས་ཀྱི་ཐད་རང་གི་ལྟ་བ་ཐད་ཀར་བྲིས་པ་མ་ཟད་ཐ་ན་མིང་ཚིག་གི་དག་ཆའང་
རང་གིས་ཞིབ་ཏུ་དཔྱད་དེ་རིག་པས་གྲུབ་པ་ཁོ་ན་བྲིས་པ་ལས་གཞན་ཤུལ་དུ་ཆུ་
བཞིན་རྒྱུགས་མེད་པ་དཔེར་ན། ཡུལ་ གྱི་ མིང་ “ གྲྭ་ནང་” ཞེས་ པར་ མཁས་
དབང་ལ་ལས་“ གྲ་ནང”ཞེས་ཝ་ཟུར་མེད་པ་འབྲི་གནང་མཛད་ཀྱི་ཡོད་པ་མ་
ཟད་བོད་རྒྱ་ཚིག་མཛོད་ཆེན་མོའི་ནང་ལའང་ཝ་ཟུར་མེད་པ་བཀོད་དེ་དེའི་
འགྲེལ་བཤད་ནང་ལུང་པ་དེར་སྔོན་ཤིང་གྲ་མ་མང་པོ་ཡོད་པས་གྲ་ནང་ཟེར་
ཞེས་གསལ་ཡོད་ཀྱང་ཁོ་བོས་ཁུངས་བཙན་གྱི་ཡིག་རྙིང་དག་ལས་གསལ་ཞིང་།
ཕ་གཏམ་བུ་འཇགས་སུ་གྱུར་པའི་གྲྭ་ནང་གི་མིང་འགྲེལ་ཏེ་“ཆོས་ཀྱི་གྲྭ་དང་རིག་
པའི་གྲྭ། ཟོག་གི་གྲྭ་དང་ཚོང་གི་གྲྭ་”ཞེས་པ་ལྟར་“གྲྭ་ནང”ཞེས་ཝ་ཟུར་ཡོད་པ་
བྲིས་ཡོད་པ་དང་། དེ་བཞིན་ “ཡར་ཀླུང་” དང་ “ཡར་ལུང་” ཞེས་འབྲི་སྲོལ་
གཉིས་ཡོད་ཀྱང་ཁོ་བོས་མཁས་དབང་དམ་པ་དུང་དཀར་རིན་པོ་ཆེས་“ཡར་མོ་
ཀླུང་ཆེན་དལ་གྱིས་འབབ་པའི་ཡུལ་”ཞེས་གསུངས་པ་སོགས་ཁུངས་བཙུན་པར་
མཐོང་བ་དང་། མིག་སྔར་ལྗོངས་ཕྱི་ནང་གི་བོད་ཡིག་ལས་དོན་པ་བརྒྱ་ཆ་དགུ་
བཅུ་ཡན་གྱི་འབྲི་སྲོལ་ལྟར་རང་ལུགས་“ཡར་ཀླུང་”ཞེས་བྲིས་པ་ལྟ་བུ་ཅུང་མང་
བས་དེ་དག་མི་འཐད་པར་བཞེད་པའི་མཁས་དབང་ལྷན་རྒྱས་ཀྱིས་དགོངས་
འགལ་མེད་པར་བསམ་ཤེས་གནང་རོགས་གནང་། །
མཇུག་ཏུ་དེབ་ཆུང་འདི་པར་བསྐྲུན་འགྲེམས་སྤེལ་བྱེད་པའི་བརྒྱུད་རིམ་
ནང་མི་རིགས་དཔེ་སྐྲུན་ཁང་དང་ལྷོ་ཁ་ས་ཁུལ་ནོར་སྲིད་ཅུས་ཀྱིས་ཐུགས་ཁུར་
རོགས་རམ་བསམ་གྱིས་མི་ཁྱབ་པ་གནང་བྱུང་བས་ཁོ་བོས་སྙིམ་པ་བྲང་ཁར་ཟུམ་
སྟེ་ཐུགས་རྗེ་ཆེ་ཞུ་རྒྱུ་དང་དུས་མཚུངས་དེབ་ཆུང་འདིའི་ནང་འགལ་འཁྲུལ་ཆད་
གསུམ་ཡོང་ངེས་ཡིན་པ་དེ་དག་ཀུན་གྱི་སྤྱན་སྔར་བཤགས་སོ་ཞེས་ཁ་ཞེ་གཉིས་
མེད་ཀྱིས་ཞུ་ཡིན།



ལེའུ་དང་པོ། ཆོས་འབྱུང་གི་ཞལ་ཁེབས།
གཉའ་ཁྲིའི་གོང་གི་རྒྱལ་ཕྲན་བཅུ་གཉིས་དང་
དེ་དག་གི་རྗེ་བོའི་མཚན།
༡.རྒྱལ་ཕྲན་མཆིམས་ཡུལ་གྲུ་ཤུལ་གྱི་རྗེ་བོ་མཆིམས་རྗེ་གུ་ཡོང་།
༢. རྒྱལ་ཕྲན་ཞང་ཞུང་ཡུལ་གྱི་རྗེ་བོ་རྒྱལ་པོ་ལིག་སྙ་ཤུར།
༣. རྒྱལ་ཕྲན་མྱང་རོ་ཕྱེད་དཀར་གྱི་རྗེ་བོ་གཙང་རྗེ་ཐོད་དཀར།
༩. རྒྱལ་ཕྲན་གནུབས་ཡུལ་གླིང་དགུ་ཡི་རྗེ་བོ་སྣུབས་རྗེ་དམིགས་པ།
༥. རྒྱལ་ཕྲན་ཉང་རོ་ཤམ་པོ་ཡི་རྗེ་བོ་ལོ་རྔམ་རྗེ་འབྲོ།
༦. རྒྱལ་ཕྲན་གྱི་རི་ལྗོན་སྔོན་གྱི་རྗེ་བོ་ཀྱི་རྗེ་རྨང་པོ།
༧. རྒྱལ་ཕྲན་ངམ་ཤོང་ཁྲ་སྣ་ཡི་རྗེ་བོ་ཟིང་རྗེ་ཁྲི་འཕྲང་གསུམ།
༨. རྒྱལ་ཕྲན་འོལ་ཕུ་སྤང་མཁར་གྱི་རྗེ་བོ་ཟིང་རྗེ་གོང་ནམ།
༩. རྒྱལ་ཕྲན་གྲིཎྜ་རོལ་མོ་གོང་གི་རྗེ་བོ་བྲང་རྗེ་གོང་ནམ།
༡༠. རྒྱལ་ཕྲན་ཀོང་ཡུལ་བྲེ་སྣ་ཡི་རྗེ་བོ་ཀོང་རྗེ་ཀར་པོ་ཏུག
༡༡. རྒྱལ་ཕྲན་ཉང་ཡུལ་རྣམ་གསུམ་གྱི་རྗེ་བོ་ངན་བཙུན་གླང་རྒྱལ་
༡༢. རྒྱལ་ཕྲན་དྭགས་ཡུལ་གྲུ་བཞི་ཡི་རྗེ་བོ་དྭགས་རྗེ་མང་པོ་རྒྱལ།



པུར་རྒྱལ་བཙན་པོ་རིམ་བྱུང་གི་མཚན།
དེ་ཡང་བོད་རྒྱལ་ཐོག་མ་གཉའ་ཁྲི་བཙན་པོ་སྤྱི་ལོའི་སྔོན་གྱི་༡ ༡༩ ལོར་སྤོ་
བོའི་ཡུལ་དུ་འཁྲུངས་པ་དང་། སྤྱི་ལོའི་སྔོན་གྱི་ ༡༢༦ལོར་ཡར་ཀླུང་དུ་བྱོན་
ནས་ཁྲིར་འཁོད་པ་ནས་བོད་རྒྱལ་གླང་དར་མ་སྤྱི་ལོ་༨༤༦ལོར་བཀྲོངས་ཏེ་བོད་
སིལ་བུར་ གྱུར་ པའི་ བར་ ལོ་ ངོ༌ ༡༠༧༢ སོང་ བའི་ རིང་ པུར་ རྒྱལ་ བཙན་ པོ་
༩ ༢ བྱུང་བའི་མཚན་ཙམ་འགོད་པར་བྱ་སྟེ། གཉའ་ཁྲི་བཙན་པོ། མུ་ཁྲི་བཙན་
པོ། དིང་ཁྲི་བཙན་པོ། སོ་ཁྲི་བཙན་པོ། མེར་ཁྲི་བཙན་པོ། གདགས་ཁྲི་
བཙན་པོ། སྲིབ་ཁྲི་བཙན་པོ། (གོང་གསལ་བདུན་ལ་གནམ་གྱི་ཁྲི་བདུན་ཟེར།) གྲི་
གུམ་བཙན་པོ། བྱ་ཁྲི་བཙན་པོའམ་སྤུ་དེ་གུང་རྒྱལ།(གོང་གསལ་ཡབ་སྲས་གཉིས་
ལ་བར་གྱི་སྟེང་གཉིས་ཟེར།)ཨེ་ཤོ་ལེགས། དེ་ཤོ་ལེགས། ཐི་ཤོ་ལེགས། གུ་རུ་
ལེགས། འབྲོང་ཞི་ལེགས། ཨི་ཤོ་ལེགས། (གོང་གསལ་དྲུག་ལ་ ས་ཡི་ལེགས་དྲུག་
ཟེར།) ཟ་ནམ་ཟིན་ལྡེ། ལྡེ་འཕྲུལ་ནམ་གཞུང་བཙན། སེ་སྣོལ་གནམ་ལྡེ། སེ་
སྣོལ་པོ་ལྡེ། ལྡེ་སྣོན་ནམ། ལྡེ་སྣོལ་པོ། ལྡེ་རྒྱལ་པོ། ལྡེ་སྤྲིན་བཙན།(གོང་གསལ་
བརྒྱད་ལ་ཆུ་ཡི་ལྡེ་བརྒྱད་ཟེར།) ཏོ་རི་ལོང་བཙན། ཁྲི་བཙན་ནམ། ཁྲི་སྒྲ་དཔུང་
བཙན། ཁྲི་ཐོག་རྗེ་བཙན།(གོང་གསལ་བཞི་ལ་བར་གྱི་བཙན་བཞི་ཟེར།) ལྷ་ཐོ་ཐོ་རི་
གཉན་བཙན། ཁྲི་གཉན་གཟུངས་བཙན། འབྲོང་གཉན་ལྡེའུ། དམུས་ལོང་
དཀོན་པ་བཀྲ་ ཤིས། (འདི་ལ་ སྟག་རི་གཉན་གཟིགས་ཀྱང་ཟེར།) གནམ་ རི་སྲོང་
བཙན། སྲོང་བཙན་སྒམ་པོ། གུང་རི་གུང་བཙན། མང་སྲོང་མང་བཙན།
འདུས་སྲོང་མང་པོ་རྗེ། ཁྲི་ལྡེ་གཙུག་བརྟན།(འདི་ལ་མེས་ཨག་ཚོམ་ཡང་ཟེར།) ཁྲི་
སྲོང་ལྡེ་བཙན། མུ་ནེ་བཙན་པོ། མུ་ཏིག་བཙན་པོ། ཁྲི་གཙུག་ལྡེ་བཙན།(འདི་



ལ་ཁྲི་རལ་པ་ཅན་ཡང་ཟེར།) ཁྲི་དར་མ་ཨུ་དུམ་བཙན།(འདི་ལ་གླང་དར་མའང་ཟེར།)
བཙན་པོ་གླང་དར་མ་འདི་ཉིད་ལྷ་ལུང་དཔལ་རྡོར་གྱིས་བཀྲོངས་ཏེ་བོད་
སིལ་བུར་ཐོར་ནས་ལོ་ངོ་སུམ་བརྒྱ་ལྷག་ཙམ་སོང་བའི་རྗེས་སུ་སྟེ། ༡༢ ༥༣ལོ་
ནས་༡༣༤༩ལོ་བར་ས་སྐྱ་པས་བོད་ཀྱི་སྲིད་དབང་བཟུང་རྗེས་ས་སྐྱའི་སྲིད་
དབང་ཕག་གྲུར་ཤོར་ནས་ ༡༣༤༩ལོ་ནས་ ༡༦༡༨ ལོ་བར་ ཕག་གྲུས་བོད་ཀྱི་
སྲིད་དབང་བཟུང་ནའང་མཐར་ཕག་གྲུའི་སྲིད་དབང་དེའང་རིན་སྤུངས་པར་
ཤོར་ཏེ་གཙང་པ་སྡེ་སྲིད་རིམ་བྱོན་གྱིས་ ༡༦༡༨ ལོ་ནས་ ༡༦ ༢ལོ་བར་སྲིད་
དབང་བཟུང་བ་དང་། ༡༦༩ ༢ ལོ་ནས་ ༡༩༥༩ལོ་བར་བོད་ཀྱི་སྲིད་དབང་
དགའ་ལྡན་ཕོ་བྲང་གིས་བཟུང་བ་ཀུན་གྱིས་མཁྱེན་གསལ་ལྟར་རོ།།
བོད་ཀྱི་མཛངས་བློན་བདུན།
སྙན་པའི་གྲགས་པ་ས་སྟེང་ཀུན་ཏུ་ཁྱབ་པའི་བོད་ཀྱི་མཛངས་བློན་བདུན་
ལས། ༡. བཙན་པོ་པུ་དེ་གུང་རྒྱལ་གྱི་བློན་པོ་རུ་ལས་སྐྱེས་ཡིན་ལ། བློན་པོ་
འདིས་མཛངས་པའི་ལས་སུ་ཤིང་མེ་ལ་བསྲེགས་ནས་སོལ་བ་བཟོས་ཏེ་དེས་རྡོ་
བཞུར་ནས་གསེར་དངུལ་ཟངས་ལྕགས་ཐོག་མར་བཟོས་ཤིང་། ད་དུང་ཤིང་ལ་
མིག་ཕུག་ནས་གཤོལ་དང་གཉའ་ཤིང་བཟོས་ཏེ་རྨོན་པ་དོར་བསྡེབས་ནས་ཞིང་
རྨོས་པ་དང་། བརྒལ་བར་དཀའ་བའི་ཆུ་ལ་ཟམ་པ་བཙུགས་ཤིང་ཕུ་ཆུ་ཡུར་
དྲངས། རྨོས་པའི་ལོ་ཏོག་གི་ཐོག་མ་འདི་ནས་དར། ༢.བཙན་པོ་ཨི་ཤོ་ལེགས་
ཀྱི་བློན་པོ་རུ་ལས་སྐྱེས་ཀྱི་བུ་ལྷ་བུ་མགོ་དཀར་ཡིན་ལ། བློན་པོ་འདིས་མཛངས་
པའི་ལས་སུ་ཞིང་གི་རྒྱ་ཁྱོན་ལ་གཞིགས་ནས་དོར་ཁ་བརྩིས་པ་དང་འབྲོག་ལ་
ཐུལ་བརྩིས་ཤིང་ཕུ་ཆུ་ཡུར་དུ་སྔར་བས་ལེགས་པར་དྲངས་པས། མདའ་རུ་ཞིང་
ཆུ་མ་རྨོ་བའི་ཐོག་མ་འདི་ནས་དར། ༣. བཙན་པོ་སྟག་རི་གཉན་གཟིགས་ཀྱི་
བློན་པོ་ཁྲི་ངོར་སྣང་བཙུན་མོང་གི་བུ་ཡིན་ལ། བློན་པོ་འདིས་མཛངས་པའི་



ལས་སུ་འཇལ་བྱེད་བྲེ་དང་ཕུལ་སོགས་བཟོས་ཤིང༌། ཚོང་ལས་ཀྱི་ཐོག་མ་འདི་
ནས་དར། ། ༤. བཙན་པོ་སྲོང་བཙན་སྒམ་པོའི་བློན་པོ་ཐོན་མི་སམ་བྷོ་ཊ་ཡིན་ལ།
བློན་པོ་འདིས་མཛངས་པའི་ལས་སུ་བོད་ཡིག་གསར་བཟོ་མཛད་དེ་བོད་ཡུལ་
མུན་པའི་གླིང་དུ་ཤེས་རིག་གི་སྒྲོན་མེ་སྤར་བས་ད་ལྟ་བེད་སྤྱོད་བྱེད་བཞིན་པའི་
བོད་ཡིག་ཐོག་མར་འདི་ནས་དར། ༥. བཙན་པོ་སྲོང་བཙན་གྱི་བློན་པོ་ཁྲི་
བཟང་ཡང་སྟོན་སྙགས་ཀྱི་བུ་ཡིན་ལ། བློན་པོ་འདིས་མཛངས་པའི་ལས་སུ་རི་
ཁྱིམ་ཀླུང་དུ་སྤོས་པ་དང་། མཐོ་བའི་མཁར་དང་ཚགས་དམ་པའི་ཁང་པ་མང་
དུ་བརྩིགས་པས་འདི་ཡན་བོད་ཀྱི་ཁང་ཁྱིམ་རི་ལ་ཡོད་པའི་རྣམ་པ་རྦད་དེ་
འགྱུར་ནས་བོད་ཀྱི་གྲོང་ཁྱེར་དང་གྲོང་རྡལ་ཐོག་མ་འདི་ནས་དར། ༦.བཙན་
པོ་ཁྲི་སྲོང་ལྡེའུ་བཙན་གྱི་བློན་པོ་ཁྲི་བཟང་ཡབ་ལྷག་(ལྷ་)ཡིན་ལ། བློན་པོ་
འདིས་མཛངས་པའི་ལས་སུ་གསོས་ཐང་དང་སྟོང་ཐང་སོགས་ཁྲིམས་ཀྱི་བྱང་བུ་
དགུ་གཏན་ལ་ཕབ་པས། བོད་ཀྱི་ཁྲིམས་ཀྱི་ཐོག་མ་འདི་ནས་དར། ༧. བཙན་
པོ་ཁྲི་སྲོང་ལྡེའུ་བཙན་གྱི་བློན་པོ་སྟག་བཙན་གདོང་གཟིགས་ཡིན་ལ། བློན་པོ་
འདིས་མཛངས་པའི་ལས་སུ་འབངས་མི་ཁྱིམ་ཚང་རེ་ལ། རྟ་དང་མཛོ་བ་གླང་
སོགས་ཆ་སྙོམས་བགོས་ཤིང་དབྱར་ཁ་རྩྭ་བརྔས་ནས་སྐམ་སྟེ་དགུན་གྱི་ཕྱུགས་ལ་
བྱིན་པས། བོད་དུ་ཕྱུགས་ལ་གཟན་རྩྭ་སྟེར་བའི་སྲོལ་འདི་ནས་དར།
བོད་ཀྱི་རྩལ་པོ་ཆེ་མི་བདུན།
དེ་ཡང་སྤྱི་ལོའི་དུས་རབས་བདུན་པའི་མཇུག་ཙམ་ལ། བོད་ཀྱི་རྒྱལ་
རབས་སོ་བཞི་པ་མང་སྲོང་མང་བཙན་གྱི་སྐབས། རྒྱལ་བློན་འབངས་བཅས་མི་
སྟོང་ཚོ་མང་པོ་ཕྱོགས་བཞི་མཚམས་བརྒྱད་ནས་ལྷན་དུ་འདུས་ཏེ། རྣམ་པ་རྒྱུ་
ཆེ་བའི་སྟོབས་རྩལ་འགྲན་བསྡུར་ཞིག་བྱས་པ་དེའི་ནང་སྟོབས་རྩལ་གྱི་གྲགས་པ་
10



བོད་ཡོངས་ལ་ཁྱབ་པའི་རྩལ་པོ་ཆེ་མི་བདུན་བྱུང་བ་ལས། ༡. སྟོབས་ རྩལ་
འགྲན་ཟླ་མེད་པའི་འགོས་གཡག་ཆུང་ཡིན་ཞིང་། ཁོང་གིས་ཤ་བའི་བླུད་པུ་སྟེ་
ཤ་ལྤགས་བུབས་བཤུས་ཀྱི་རྐྱལ་བ་བྱེ་མས་བཀང་བ་ཞིག་མི་ཚོགས་ཁྲོད་མགོ་སྟེང་
དུ་ཐེངས་མང་བསྐོར་ཐུབ་ཀྱི་ཡོད། ༢. ལུས་སྟོབས་ཤིན་ཏུ་ཆེ་བའི་རྔོག་རིང་ལ་
ནག་པོ་ཡིན་ཞིང་། ཁོང་གིས་གླང་པོ་ཆེ་ལུས་ཕུང་ཆེན་པོ་ཞིག་བྲང་སྟེང་དུ་
བཏེགས་ཐུབ་ཀྱི་ཡོད། ་ ༣.ལུས་རྩལ་རབ་ཏུ་ཆེ་བའི་རྔོག་གླིང་ཁམས་ཡིན་ཞིང་།
ཁོང་གིས་གཡག་དྲུས་པོ་ཆེ་སྟེ་གཡག་རྒོད་ན་སོ་དར་ལ་བབས་པ་གཟུགས་སྟོབས་
ཆེ་བ་ཞིག་སླ་པོར་བྲང་སྟེང་དུ་འདེགས་ཐུབ་ཀྱི་ཡོད། ༩. མཐེབ་རྩལ་ཀུན་ཏུ་
གྲགས་པའི་དབས་རྒོད་བཙན་ཡིན་ཞིང་། ཁོང་གིས་མིག་རྒྱང་གསུམ་སྟེ་མིག་གི་
མཐོང་ཚད་ཀྱི་རྒྱང་ ཐག་ གསུམ་གྱི་ས་ཆར་ མདའ་འཕེན་ ཐུབ་ཀྱི་ཡོད། ༥.
མཐེབ་རྩལ་འགྲན་མེད་གནོན་རྒྱལ་མཚན་ཡིན་ཞིང་། ཁོང་གིས་མདའ་མོ་སྟེའུ་
ཁ་མས། ནམ་མཁར་འཕུར་བའི་བྱ་ཁྲའི་རྐེད་པ་བཅད་ནས་ས་སྟེང་དུ་ལྷུང་
བར་བྱེད་ཐུབ་ཀྱི་ཡོད། ༦. ཤུགས་རྩལ་དོ་མེད་ཅོག་རོ་འབྲོང་ཤོར་ཡིན་ཞིང༌།
ཁོང་གིས་འབྲོང་སྟོབས་ཆེན་ཐུར་དུ་རྒྱུགས་མཁན་གྱེན་དུ་འཐེན་ཐུབ་ཀྱི་ཡོད།
༧. སྟོབས་དང་ལྡན་པའི་གནོན་ཁྲི་བདུན་གཡུ་བྱིན་ཡིན་ཞིང༌། ཁོང་གིས་རྟ་
བཟང་ཤེད་ཤུགས་དོ་མེད་གཡང་སར་མཆོངས་མཁན་ཚེགས་མེད་ངང་ཁ་ཕྱིར་
བསྐོར་ཐུབ་ཀྱི་ཡོད།
བོད་ཀྱི་སད་མི་བདུན།
ཆོས་རྒྱལ་ཁྲི་སྲོང་ལྡེའུ་བཙན་གྱི་དུས་བསམ་ཡས་དགོན་པ་བཞེངས་གྲུབ་
རྗེས་ཞི་བ་འཚོས་མཁན་པོ་མཛད་པ་དང་། པདྨ་འབྱུང་གནས་ཀྱིས་སློབ་དཔོན་
མཛད་དེ་སད་མི་བདུན་རབ་ཏུ་བྱུང་བ་ནི། རྦ་གསལ་སྣང་དང་། རྦ་སྣོར། བ་
11



གོར་བི་རོ་ཙ་ན། ངན་ལམ་རྒྱལ་བ་མཆོག་དབྱངས། ལྷ་ ལུང་ རབ་འབྱོར་
དབྱངས། རྨ་བན་རིན་ཆེན་མཆོག ལྷ་སྲུང་བྱང་ཆུབ་རྒྱལ་བ་བཅས་ཡིན་ཞིང་།
ཁོང་བདུན་པོ་ནི་བོད་ཀྱི་རབ་ཏུ་བྱུང་བའམ་དགེ་འདུན་དང་པོ་དེ་ཡིན་ལ།
མཚན་སྙན་ཆེ་བའི་ཆོས་ལུགས་མཁས་པ་དང་ལོ་ཙཱ་བ་མཁས་པའང་ཡིན།
གྲྭ་ནང་སྐྱེས་ཆེན་བཅུ་གསུམ།
༡.གཏེར་སྟོན་གྲྭ་པ་མངོན་ཤེས། (གྲྭ་ཐང་དུ་འཁྲུངས།)
༢.རབ་བརྟན་ཀུན་དགའ་བཟང་པོ། (རོག་ཏུ་འཁྲུངས།)
༣. སྐྱེས་བུ་ཡེ་ཤེས་རྡོ་རྗེ། (དགོན་ཆུང་དུ་འཁྲུངས།)
༩. ཀུན་མཁྱེན་ཀློང་ཆེན་རབ་འབྱམས། (བཀྲ་ཤིས་གླིང་དུ་འཁྲུངས།)
༥.གཏེར་སྟོན་ཨོ་རྒྱན་གླིང་པ། (ཡར་རྗེ་ལ་འཁྲུངས།)
༦. གཏེར་སྟོན་ཀརྨ་གླིང་པ།(དར་རྒྱས་ཆོས་སྡིངས་སུ་འཁྲུངས།)
༧. གཏེར་བདག་གླིང་པ། (དགེ་རྒྱས་སུ་འཁྲུངས།)
༨.མཐུ་སྟོབས་དབང་ཕྱུག (ས་ཆེན་དུ་འཁྲུངས།)
༩. ཐམས་ཅད་མཁྱེན་པ། (སྙེ་མདོར་འཁྲུངས།)
༡༠. དབུ་རལ་པ། (ཟངས་མཚོའམ་ཟ་ཕུར་འཁྲུངས།)
༡༡. དབྱངས་ཀུ་མ་ར་ཛ། (སོག་པོ་རུ་འཁྲུངས།)
༡༢.རྡོ་རྗེ་རྒྱལ་མཚན། (བཟོད་དུ་འཁྲུངས།)
༡༢. དུམ་གཞིས་འཕྲིན་ལས་ལྷུན་གྲུབ།(དུམ་གཞིས་སུ་འཁྲུངས།)
(གོང་གསལ་གྲྭ་ནང་སྐྱེས་ཆེན་བཅུ་གསུམ་ལ་བཞེད་པ་མི་འདྲ་བའང་ཡོད།)
12.



གྲྭ་ནང་མཁས་པ་མི་བཞི།
༡. ཕུག་པ་དཔལ་མགོན་འཕྲིན་ལས།(གྲྭ་དཀར་བཟོས།)
༢. ལྡུམ་པོ་དོན་གྲུབ་དབང་རྒྱལ། (གྲྭ་སྦུབས་ཏེ་སྣམ་བུ་བཏགས།)
༣. ཀླུ་ཆུ་རབ་བརྟན་དབང་པོ། (རྫ་ཆས་བཟོས།)
༩.བསམ་ཐར་བྱ་བཟང་མགོན་པོ། (གྲྭ་དངུལ་ཊམ་དཀར་བཟོས།）
(གོང་གསལ་བཞི་པོ་སྨན་དང་རྩིས་ལ་མཁས།)
ཕག་གྲུ་སྡེ་སྲིད་བཅུ་གཉིས།
༡. ཏཱ་སི་ཏུ་བྱང་ཆུབ་རྒྱལ་མཚན། ༢. གུ་ཤྲི་ཤཱཀྱ་རྒྱལ་མཚན།
༣.སྤྱན་སྔ་གྲགས་པ་བྱང་ཆུབ།༤. བསོད་ནམས་གྲགས་པའམ་བསམ་གདོང་བ།
༥.གྲགས་པ་རྒྱལ་མཚན། ༦.གྲགས་པ་འབྱུང་གནས།
༧.ཆེ་བ་སངས་རྒྱས་རྒྱལ་མཚན། ༨. ཀུན་དགའ་ལེགས་པ།
༩. སྤྱན་སྔ་ངག་གི་དབང་པོ། ༡༠.ངག་དབང་བཀྲ་ཤིས་གྲགས་པ།
༡༡. སྤྱན་སྔ་གྲགས་འབྱུང་བ། ༡༢.ཞབས་དྲུང་ངག་དབང་གྲགས་པ།
(བཞེད་པ་གཞན་ཡོད་ཀྱང་རང་ལུགས་འཐད་ལྡན་ལྟར་བྲིས།)
བོད་ཀྱི་ཁྲི་སྐོར་བཅུ་གསུམ་ལས་ཁྲི་སྐོར་སོ་སོའི་
ཐེམ་གྲངས་དང་སྲིད་གཞུང་གནས་ཡུལ།
ཡོན་རྒྱལ་ རབས་དང་མིང་རྒྱལ་ རབས་ཀྱི་ སྐབས་བོད་ཀྱི་ཁྲི་སྐོར་བཅུ་
:13



གསུམ་ལས་ཁྲི་སྐོར་སོ་སོའི་སྲིད་གཞུང་གནས་ཡུལ་གང་དུ་ཡོད་མིན་དང་དེ་
བཞིན་རབ་བྱུང་ལྔ་པའི་ས་འབྲུག་(༡༢༦༨ )ལོར་ཡོན་རྒྱལ་རབས་ཀྱིས་བོད་དུ་
ཐེམ་ཐོ་ཞིབ་བཤེར་བྱས་འབྲས་ཀྱི་ཁྲི་སྐོར་སོ་སོའི་ཐེམ་གྲངས་ཟུར་དུ་འགོད་པར་
༡. ལ་སྟོད་ཁྲི་སྐོར་ལ་ཐེམ་དུད་ཆིག་སྟོང་དགུ་བརྒྱ་དགུ་བཅུ་ཡོད་པ་དང༌།
ལ་སྟོད་ཁྲི་སྐོར་གྱི་སྲིད་གཞུང་དེང་དུས་གཞིས་རྩེ་ས་ཁུལ་དིང་རི་རྫོང་ཤེལ་
དཀར་དུ་ཆགས་ཡོད།
༢.ལ་སྟོད་བྱང་ཁྲི་སྐོར་ལ་ཐེམ་དུད་ཉིས་སྟོང་ཉིས་བརྒྱ་ལྔ་བཅུ་ཡོད་པ་
དང་། ལ་སྟོད་བྱང་ཁྲི་སྐོར་གྱི་སྲིད་གཞུང་ནི་དེང་དུས་གཞིས་རྩེ་ས་ཁུལ་ངམ་
རིང་རྫོང་དུ་གནས་ཡོད།
༣. ཆུ་མིག་ཁྲི་སྐོར་ལ་ཐེམ་དུད་སུམ་སྟོང་བརྒྱ་མེད་བཅུ་མེད་གསུམ་ཡོད་
པ་དང་། ཆུ་མིག་ཁྲི་སྐོར་གྱི་སྲིད་གཞུང་ནི་དེང་དུས་གཞིས་རྩེ་ས་ཁུལ་ཆུ་མིག་
ཤང་དུ་ཆགས་ཡོད། །
༩. གུར་མོ་ཁྲི་སྐོར་ལ་ཐེམ་དུད་བརྒྱད་བརྒྱ་ཡོད་པ་དང་། གུར་མོ་ཁྲི་སྐོར་
གྱི་སྲིད་གཞུང་ནི་དེང་དུས་གཞིས་རྩེ་ས་ཁུལ་གམ་པ་རྫོང་གུ་མོར་ཆགས་ཡོད།
༥.ཞ་ལུ་ཁྲི་སྐོར་ལ་ཐེམ་དུད་སུམ་སྟོང་བརྒྱད་བརྒྱ་དགུ་བཅུ་གོ་གཉིས་
ཡོད་པ་དང༌། ཞ་ལུ་ཁྲི་སྐོར་གྱི་སྲིད་གཞུང་ནི་དེང་དུས་གཞིས་རྩེ་ས་ཁུལ་གཞིས་
རྩེ་རྫོང་ཞ་ལུར་ཆགས་ཡོད།
༦.ཤང་ཁྲི་སྐོར་ལ་ཐེམ་དུད་ཆིག་སྟོང་བཞི་བརྒྱ་ཡོད་པ་དང༌། ཤང་ཁྲི་
སྐོར་གྱི་སྲིད་གཞུང་ནི་དེང་དུས་གཞིས་རྩེ་ས་ཁུལ་རྣམ་གླིང་དུ་ཆགས་ཡོད། །
༧.རྒྱ་མ་ཁྲི་སྐོར་ལ་ཐེམ་དུད་ལྔ་སྟོང་དགུ་བརྒྱ་ལྔ་བཅུ་ཡོད་པ་དང་། རྒྱ་
མ་ཁྲི་སྐོར་གྱི་སྲིད་གཞུང་ནི་དེང་དུས་ལྷ་ས་གྲོང་ཁྱེར་མལ་གྲོ་གུང་དཀར་རྒྱུ་མ་
ཤང་དུ་ཆགས་ཡོད། །



༨. ཕག་གྲུ་ཁྲི་སྐོར་ལ་ཐེམ་དུད་ཉིས་སྟོང་བཞི་བརྒྱ་སུམ་ཅུ་སོ་བརྒྱད་ཡོད་
པ་དང་། ཕག་གྲུ་ཁྲི་སྐོར་གྱི་སྲིད་གཞུང་ནི་དེང་དུས་ལྷོ་ཁ་ས་ཁུལ་སྣེ་གདོང་དུ་
ཆགས་ཡོད། །
༩.འབྲི་ཁུང་ཁྲི་སྐོར་ལ་ཐེམ་དུད་སུམ་སྟོང་དྲུག་བརྒྱ་སུམ་ཅུ་ཡོད་པ་དང་།
འབྲི་ཁུང་ཁྲི་སྐོར་གྱི་སྲིད་གཞུང་ནི་དེང་དུས་ལྷ་ས་གྲོང་ཁྱེར་མལ་གྲོ་གུང་དཀར་
རྫོང་འབྲི་ཁུང་དུ་ཆགས་ཡོད། །
༡༠. ཡར་འབྲོག་ཁྲི་སྐོར་ལ་ཐེམ་དུད་བདུན་བརྒྱ་ལྔ་བཅུ་ཡོད་པ་དང་
ཡར་འབྲོག་ཁྲི་སྐོར་གྱི་སྲིད་གཞུང་ནི་དེང་དུས་ལྷོ་ཁ་ས་ཁུལ་སྣ་དཀར་རྩེ་རྫོང་
ཡར་འབྲོག་གཡུ་མཚོའི་ཉེ་འགྲམ་དུ་ཆགས་ཡོད།
༡༡.ཚལ་པ་ཁྲི་སྐོར་ལ་ ཐེམ་དུད་སུམ་ སྟོང་བདུན་བརྒྱ་ཡོད་ པ་ དང་།
ཚལ་པ་ཁྲི་སྐོར་གྱི་སྲིད་གཞུང་ནི་དེང་དུས་ལྷ་ས་གྲོང་ཁྱེར་ཚལ་གུང་ཐང་དུ་
ཆགས་ཡོད།
༡༢.བྱ་ཡུལ་ཁྲི་སྐོར་ལ་ཐེམ་དུད་ལྔ་སྟོང་དགུ་བརྒྱ་ལྔ་བཅུ་ཡོད་པ་དང་།
བྱ་ཡུལ་ཁྲི་སྐོར་གྱི་སྲིད་གཞུང་ནི་དེང་དུས་ལྷོ་ཁ་ས་ཁུལ་ལྷུན་རྩེ་རྫོང་བྱ་ཡུལ་དུ་
ཆགས་ཡོད།
༡༣.གཡའ་བཟང་ཁྲི་སྐོར་ལ་ཐེམ་དུད་སུམ་སྟོང་ཡོད་པ་དང༌། གཡའ་
བཟང་ཁྲི་སྐོར་གྱི་སྲིད་གཞུང་ནི་དེང་དུས་ལྷོ་ཁ་ས་ཁུལ་སྣེ་གདོང་རྫོང་ཡར་སྟོད་
གཡའ་བཟང་དུ་ཆགས་ཡོད་པ་བཅས་སོ།།



ལེའུ་གཉིས་པ། བོད་ཀྱི་དང་པོ་འགའ་ཞིག
བོད་ཀྱི་བྲག་ཕུག་དང་པོ། སྤྲེའུ་བྲག་ཕུག
གནའ་བོའི་གྲོང་རྡལ་རྩེད་ཐང་གི་ཤར་ངོས་སུ་གནས་པའི་མགོན་པོ་རིའི་
རི་སྐེད་ལྷག་ཙམ་ན་ངོ་མཚར་ཡོངས་སུ་གྲགས་པའི་སྤྲེའུ་བྲག་ཕུག་ཅེས་བྱ་བ་དེ་
ཡོད་ཅིང་། དེ་ཡང་མགོན་པོ་རི་ནི་བོད་ཀྱི་གནས་རི་གྲགས་ཅན་བཞིའི་ཡ་གྱལ་
ཞིག་ཡིན་པ་དང༌། དེར་རྒྱ་མཚོའི་ངོས་ལས་མཐོ་ཚད་རྨིད་༩༩༠༠ ཡོད། རི་
བོ་འདིའི་བཟོ་དབྱིབས་བརྗིད་ཆགས་ཡིད་དུ་འོང་བ་ཞིག་ཡོད་པ་སྟེ། རི་བོའི་
དབུས་རྒྱལ་པོ་གདན་ལ་བཞུགས་པ་ལྟར་བརྗིད་ཆགས་པ་དང་། ཕྱོགས་བཞིར་
རི་ལག་ཤར་ན་གླང་ཆེན་འདྲ་བ་དང་། ལྷོ་རུ་རྟ་མཆོག་འདྲ་བ། ནུབ་ན་རྨ་བྱ་
འདྲ་བ། བྱང་དུ་སེང་གེ་འདྲ་བ་བཅས་བྱེད་པོས་ཆེད་དུ་བཟོས་པ་ལྟར་རབ་ཏུ་
མཛེས་ཤིང་། གཞན་ ཡང་ རི་ ལག་ བཞི་ པོ་དེས་ གཙོ་ བོ་ བྱས་ པའི་ རི་ ཉག་
༡༠༨ ཀྱིས་ཡོངས་སུ་བསྐོར་ཡོད། །
སྤྲེའུ་བྲག་ཕུག་ནི་ མཐོ་ཚད་རྒྱ་མཚོའི་ངོས་ ལས་ རྨིད་ ༤༠༦༠ ཡི་ སར་
ཆགས་ཡོད་ལ། བྲག་ཕུག་གི་ཁ་བྱང་ཤར་དུ་གཏད་ཡོད་ཅིང་། མཐོ་ཚད་རྨིད་
༢. ༥དང༌། ཞེང་ཚད་རྨིད་༦.༩༥ གཏིང་ཚད་དམ་སྦུག་ཐག་རྨིད་༡༥ཡོད།
ངོ་མཚར་ཅན་གྱི་བྲག་ཕུག་དེ་ནི་ཐོག་མར་སྤྱན་རས་གཟིགས་ཀྱིས་དགེ་
བསྙེན་བྱིན་པའི་སྤྲེའུ་ཞིག་ཡོད་པ་དེས་ཁ་བ་ཅན་གྱི་ཡུལ་དུ་བྱང་ཆུབ་ཀྱི་སེམས་
བསྐྱེད་སྦྱངས་སའམ་སྒོམ་ས་ཡིན་ཞིང་། ཕྱིས་གནས་དེར་སྤྲེའུ་དེ་དང་བྲག་སྲིན་
16



མོ་ཞིག་ལས་དབང་དྲག་པོས་ལྡོག་མེད་བསྐུལ་ཏེ་མཉམ་དུ་འདུས་པས་རིགས་ཀྱི་
སྤྲེའུ་ཕྲུག་དྲུག་བྱུང་བ་རིམ་གྱིས་མང་དུ་འཕེལ་བ་དང་ཐོག་མར་ཤིང་འབྲས་
དང༌། སྔོ་ཚལ་སོགས་བཟས་ཤིང་། དེ་ནས་མ་རྨོས་ལོ་ཏོག་དང༌། སྤྱན་རས་
གཟིགས་ཀྱིས་ས་ལ་ས་བོན་གཏོར་གནང་མཛད་པའི་ལོ་ཏོག་ངོ་མ་བཟས་པས་
རིམ་པར་གདོང་དང་གཟུགས་ཀྱི་དབྱིབས་འགྱུར་བ་དང༌། སྤུ་ཕུད་ཅིང་མཇུག་
མའང་མེད་པར་གྱུར་ནས་མི་ལ་གྱུར་པ་དེ་ནི་བོད་མིའི་མེས་པོ་ཡིན་པས། སྤྲེའུ་
བྲག་ཕུག་ནི་བོད་མིའི་འགྲོ་བ་འབྱུང་གནས་ལོ་རྒྱུས་ཐོག་གི་བྲག་ཕུག་དང་པོ་དེ་
ཡིན་སྟབས་སྙན་པའི་གྲགས་པ་ཕྱོགས་བཅུར་ཁྱབ་ཅིང་། མི་རྣམས་ཀྱིས་རྩ་ཆེའི་
གནས་རི་ཞིག་ཏུ་བརྩིས་ནས་མཇལ་བར་འགྲོ་བ་དང༌། ལོ་རྒྱུས་ཀྱི་རིན་ཐང་
ཤེས་ནས་ཡུལ་སྐོར་སྤྲོ་འཆམ་དུ་བསྐྱོད་ཀྱི་ཡོད། །
ཕྱིས་བོད་ཡོངས་སུ་བྲག་ཕུག་དེ་འདྲ་མང་དུ་འཕེལ་བའི་ནང་འགའ་ཞིག་
རང་བྱུང་ལྷུན་གྱིས་གྲུབ་པ་དང༌། འགའ་ཞིག་མི་ཡིས་ཆེད་དུ་བཟོས་པ་ཡིན་
ཞིང་། བྲག་ཕུག་དེ་དག་ལ་བཙན་ཆ་དོད་ལ་འདུ་འཛི་བྲལ་བ། ས་གཙང་རྡོ་
གཙང་སོགས་ཀྱི་ཁྱད་ཆོས་ལྡན་པ་དང་། མང་ཆེ་བ་རི་མཐོ་དབེན་ས་འབའ་
ཞིག་ཏུ་ཆགས་ཡོད་པས་སྐྱེས་ཆེན་དམ་པ་མང་པོའི་སྒོམ་གནས་སུ་གྱུར་ཏེ་ཕྱིས་
དད་ཅན་མཆོད་མཇལ་ཞུ་སའི་གནས་རྩ་ཆེན་ལ་འགྱུར་ཡོད།
བོད་ཀྱི་ཞིང་ཁ་དང་པོ། སྦྱར་རས་ཞིང་།(ཟོ་དང་ཞིང་།)
སྦྱར་རས་ཞིང་ནི་རྩེད་ཐང་གྲོང་རྡལ་གྱི་ནུབ་བྱང་མཚམས་སུ་ཡོད་པའི་ཟ་
ར་གྲོང་ཚོའི་བྱང་ངོས་ཡར་ཀླུང་གཙང་པོའི་ཉེ་འགྲམ་དུ་གནས་ཤིང་། ཞིང་
འདིའི་མིང་ལ་ཁ་ རྒྱུན་དུ་སྦྱར་རས་ཞིང་དང༌། ཟོ་དང་ཞིང་ཞེས་ཤོད་སྲོལ་
གཉིས་ཡོད་པ་ལས། སྦྱར་རས་ཞིང་ཟེར་དོན་ནི། ཐོག་མར་མགོན་པོ་རི་རྩེ་



ནས་འཕེལ་བའི་སྤྲེའུ་མང་པོ་ཐང་ལ་བབས་ནས་ས་དེར་སྦར་རས་བརྒྱབ་ཤུལ་དུ་
ཞིང་ཆགས་པས་སྦར་རས་ཞིང་ཞེས་ཟེར་བ་དང་། ཡང་ཟོ་དང་ཞིང་ཟེར་དོན་
ནི། སྤྲེའུ་མང་དུ་འཕེལ་བས་ཤིང་འབྲས་སོགས་བཟས་ཚར་ཏེ་བཀྲེས་ལྟོགས་
ཀྱིས་མནར་བ་ན། སྤྲེལ་རྒན་གྱིས་སྤྱན་རས་གཟིགས་ལ་གསོལ་བ་སྨོན་ལམ་
བཏབ་པས་སྤྱན་རས་གཟིགས་ཀྱིས་རི་རབ་ངོས་ནས་གྲོ་ནས་སྲན་བྲ་སོ་བཅས་
འབྲུ་སྣ་ལྔའི་ས་བོན་བླངས་ནས་གནས་དེར་གཏོར་བས་མ་རྨོས་ལོ་ཏོག་ཐོག་མར་
སྨིན་པ་སྤྲེའུ་ཕན་ཚུན་ཟོ་དང༌། ཟོ་དང་ཞེས་དགའ་སྤྲོའི་ངང་ཡང་ནས་ཡང་དུ་
སྨྲས་པས་ཟོ་དང་ཞིང་ཞེས་ཟེར། །
གང་ལྟར་ཞིང་འདི་ཉིད་ནི་འབྲུ་སྣ་ཐོག་མར་དར་སའི་ཞིང་གི་དང་པོ་དེ་
ཡིན་པས་སྔར་ནས་ད་ལྟའི་བར་སོ་ནམ་པ་རྣམས་ཀྱིས་ཞིང་ཁ་འདི་བྱིན་རླབས་
ཆེ་བའམ་རྩ་ཆེན་ཞིག་ཏུ་བརྩི་གི་ཡོད་ལ། ཁྱད་པར་དུ་རྩེད་ཐང་ཁུལ་གྱི་དཔྱིད་
འདེབས་སོ་ནམ་རྟེན་འབྲེལ་དེ་ཞིང་ཁ་དེའི་སྟེང་བྱས་ཏེ་ཆར་ཆུ་དུས་སུ་བབས་
པ་དང་། སད་སེར་མེད་པ། ལོ་ལེགས་སྟོན་འབྲས་གཡུར་དུ་ཟ་བ་སྨིན་པའི་
བཀྲ་ཤིས་རྟེན་འབྲེལ་གཟབ་རྒྱས་བྱེད་ཀྱི་ཡོད་པ་མ་ཟད་ས་ཕྱོགས་གཞན་གྱི་སོ་
ནམ་པ་མང་པོས་ཀྱང་ཞིང་དེའི་ནང་ནས་ས་ཕུད་འཁྱེར་ཕྱིན་ཏེ་རང་གི་ཞིང་
ཁའི་ནང་གཏོར་ནས་བཀྲ་ཤིས་ལོ་ལེགས་ཡོང་བའི་རྟེན་འབྲེལ་ཞུ་བ་དང་སྨོན་
ལམ་རྒྱག་གི་ཡོད། །
ད་དུང་ཡུམ་བུ་བརླ་མཁར་གྱི་གཤམ་དུ་“ཞལ་ཟས་ཞིང་”ཞེས་པ་གཅིག་
ཡོད་པས་སྣེ་ཤན་པ་ལ་ལས་དེ་བོད་ཀྱི་ཞིང་ཁ་དང་པོ་དེ་ཡིན་ཞེས་འགྲེལ་བཤད་
རྒྱག་གི་ཡོད་ཀྱང་དེ་ནི་རྒྱལ་བ་ལྔ་པ་དང་ཟླ་བ་ལྔ་པ་གོ་ནོར་ཐེབས་པ་རང་ཡིན་
པ་ལས། དོན་དངོས་སུ་དེ་ནི་བོད་ཀྱི་ཞིང་ཁ་དང་པོ་དེ་མ་ཡིན་པར་ཕྱིས་རྒྱལ་
པོའི་ཞལ་ཟས་ཏེ། གསོལ་ཞིབ་བཟོ་རྒྱུའི་འབྲུ་རིགས་ཆེད་དུ་འདེབས་ས་ཞིག་
ཡིན་པས་“ཞལ་ཟས་ཞིང་”ཞེས་ཡོངས་སུ་གྲགས།
དེ་མིན་ “ཞལ་ ཟས་ ཞིང་” ལ་ མིང་འགྲེལ་གཞན་ཞིག་ཀྱང་ཡོད་ པ་ནི།
18



ཞིང་ཁ་དེའི་བཟོ་དབྱིབས་ཞལ་ཟས་ཏེ། གཏོར་མ་དང་འདྲ་པོ་ཡོད་པས་ཞལ་
ཟས་ཞིང་ཟེར་ཞེས་པའང་ངག་རྒྱུན་དུ་འཇགས་སོ། །
བོད་ཀྱི་རྒྱལ་པོ་དང་པོ། གཉའ་ཁྲི་བཙན་པོ།
བོད་རྒྱལ་དང་པོ་གཉའ་ཁྲི་བཙན་པོ་ནི་སྤྱི་ལོའི་སྔོན་གྱི་མེ་ཡོས་(༡༡༩)
ལོར་སྤོ་བོའི་ཡུལ་དུ་འཁྲུངས།(རང་ལུགས་)ད་དུང་བཞེད་པ་གཞན་ཡོད་ལ་ལྷག་
པར་དུ་བོན་ལུགས་ལྟར་ན་འདི་ལས་ལོ་གེང་པོས་སྔ། ཆུང་ནས་དཔའ་རྩལ་
སོགས་གཞན་ གྱིས་ བསྡུར་ ཐབས་ བྲལ་ བས་ བུ་ སྤུན་ དང་ ཁྱིམ་མཚེས་ སོགས་
དབར་ཕན་ཚུན་མ་འཆམ་པར་ཀོང་པོ་དང་དྭགས་པོ་སོགས་ཡར་ཀླུང་ཁུལ་དུ་
ཕེབས་པས་རྟེན་འབྲེལ་འགྲིག་པའམ་ལམ་འགྲོ་རྒྱུགས་ཏེ་(བོད་ཀྱི་ལོ་རྒྱུས་དེབ་ཐེར་
མང་པོའི་ནང་གཉའ་ཁྲི་བཙན་པོ་རྒྱ་གར་གྱི་ཤཱཀྱའི་བརྒྱུད་པ་ཡིན་པར་བཤད་པ་ནི་རང་གི་
རྗེ་བོར་ཆེ་བསྟོད་བྱས་པ་ཞིག་ཡིན་པ་དེ་ལ་ཡ་མཚན་བྱེད་དགོས་དོན་མེད།)བོན་ཤེས་པ་
ཅན་བཅུ་གཉིས་ཏེ། བཙན་པོ་ལྷོ་དང་གཉགས། བཙུན་པ་ཁྱུང་དང་བསྣུབས།
གཉའ་སེ་དང་སྤོ་ཞེས་ཡབ་འབངས་དྲུག་དང༌། ལྷ་བོ་ལྷ་སྲས་དང་སེ་བོན། རྨ་
བོན། ཅོག་ལ་ བོན། ཞང་ཞུང་བོན། མི་ཚེ་བོན་བཅས་དང་མཇལ་བས་
གཉའ་ལ་ཁྲི་བྱས་ཏེ་བཏེགས་ནས་བཙན་པོར་བཀུར་ཏེ་སྲིད་ཁྲིར་མངའ་གསོལ་
བས་མཚན་ལའང་གཉའ་ཁྲི་བཙན་པོ་ཞེས་བཏགས། དེ་ཡང་གཉའ་ཁྲིའི་བྱོན་
ལམ་“ལྷ་རི་གྱང་དོར་”ཞེས་པར་ཤོད་ཚུལ་མང་པོ་ཡོད་ཀྱང་དོན་དངོས་སུ་རི་དེ་
ནི་ཀོང་པོ་ཉིང་ཁྲི་རྫོང་ཁོངས་སུ་ཡོད་པའི་བན་བོན་གཉིས་ཀའི་གནས་རི་གྲགས་
ཅན་ཞིག་ཡིན་པ་མ་ཟད་རི་དེ་བརྒྱུད་ནས་གཉའ་ཁྲིའི་བྱོན་པའི་ལམ་བར་གྱི་ས་
ཆ་ལ་དམངས་ཁྲོད་ཀྱི་ཤོད་རྒྱུན་མང་པོ་ཡོད། འོན་ཀྱང་བོད་ཀྱི་ལོ་རྒྱུས་མང་
པོའི་ནང་ གཉའ་ཁྲི་རྒྱ་གར་ནས་བྱོན་ པ་ དང༌། ཤཱཀྱའི་ བརྒྱུད་པ་ཡིན་ཚུལ་



འཁོད་ཡོད་ཀྱང་དེ་ནི་རང་གི་བཙན་པོར་ཆེ་བསྟོད་བྱས་པ་ཙམ་ཡིན་པ་ལས་ལོ་
རྒྱུས་ངོ་མ་ནི་《ཡུམ་བུ་བརླ་མཁར་གྱི་དཀར་ཆག་འབྲིང་བའི་》ནང་། “སྤོ་བོའི་
ཡུལ་ན་བྱ་མོ་བཙུན་བྱ་བའི་མངལ་ནས་ཐེའུ་བྲང་སྤུན་དགུ་སྐྱེས་པའི་ཆུང་མཐའ་
ཨུ་བེ་ར་བྱ་བ། བཞིན་གྱི་དཀྱིལ་འཁོར་ལེགས་པ། ཕྱག་སོར་དྲ་བས་འབྲེལ་བ།
ཤིན་ཏུ་མཐུ་ཆེ་བས་ཡུལ་མི་ཀུན་གྱིས་སྤྱུགས་ཏེ་བོད་དུ་བྱོན་པའི་ཚེ། བོད་
རྣམས་རྗེ་བོ་འཚོལ་བ་དང་བྱང་ལམ་གཡའ་ལེ་གོང་དུ་འཕྲད་ནས། ཁྱོད་སུ་
ཡིན། གང་ནས་འོངས་དྲིས་པས། ང་སྤོ་བོའི་ཡུལ་ནས་འོངས། ད་བོད་ལ་
འགྲོ་བྱས་པས། འོ་ན་ཁྱོད་ལ་ནུས་པ་ཅི་ཡོད་ཟེར། དེ་ན་རེ། ང་ནུས་པ་མཐུ་
ཆེ་བས་ཡུལ་མི་ཀུན་གྱིས་སྨྱུགས་པ་ཡིན་ཟེར། འོ་ན་ཁྱོད་ཀྱིས་བོད་ཀྱི་རྗེ་ཨེ་ནུས་
བྱས་པས། ཁྱེད་རང་རྣམས་ཀྱིས་གཉའ་བར་ཁྲི་ལ་བཏེག་ཅིག་དང༌། མཐུ་
སྟོབས་རྫུ་འཕྲུལ་གྱིས་གདོན་མི་ཟ་ཟེར་བ་དང༌། དེར་འབངས་རྣམས་ཀྱིས་ཇི་
ལྟར་གསུངས་ པ་ བཞིན་ གཉའ་བར་བཏེག་ནས་རྗེ་རུ་ཁུར་བས་ མཚན་ཡང་
གཉའ་ཁྲི་བཙན་པོར་ཐོགས་སོ་”ཞེས་གསུངས་པ་ལྟར་རོ།།
བོད་ཀྱི་མཁར་དང་པོ། ཡུམ་བུ་བརླ་མཁར།
གངས་རིའི་ལྗོངས་སུ་མཁར་ལ་སྔ་བ་ཞེས་ཡོངས་སུ་གྲགས་པའི་ཡུམ་བུ་
བརླ་མཁར་ནི་བོད་རྗེ་དང་པོ་གཉའ་ཁྲི་བཙན་པོས་སྤྱི་ལོའི་སྔོན་གྱི་ ༡༢༦ལོར་
ཕྱག་བཏབ། མཁར་གྱི་མིང་ལ་ཡུམ་བུ་བརླ་མཁར་ཟེར་དོན་ནི། མཁར་འདི་
ཡར་ཀླུང་གི་གནས་རི་ཇོ་མོ་ཚེ་རིང་མཆེད་ལྔའི་རི་རྒྱུད་ཤ་བ་ཡུམ་བུའི་བརླ་འདྲ་
བ་ཞིག་གི་སྟེང་དུ་གནས་པས་མིང་ལའང་ཡུམ་བུ་བརླ་མཁར་ཞེས་འབོད། ཕྱིས་
བོད་རྒྱལ་སྲོང་བཙན་སྒམ་པོས་ཡུམ་བུ་བརླ་མཁར་གྱི་ནུབ་ངོས་སུ་ལྷ་ཁང་ཐོག་
བཙགཉིས་དང་ལྡན་པ་འོག་ཐོག་ཏུ་འདུ་ཁང་དང༌། སྟེང་ཐོག་ཏུ་ཆོས་



རྒྱལ་ལྷ་ཁང་(ཐོག་མའི་གཉའ་ཁྲིའི་སྐུ་མཁར་དང་འབྲེལ་ཡོད་) ཕྱག་བཏབ་ཅིང་།
འདུ་ཁང་ཀ་བ་དྲུག་གི་རྒྱ་ཁྱོན་ཡོད་པའི་ནང་རྟེན་གཙོ་ཇོ་བོ་ཤཱཀྱ་བསམ་འཕེལ་
དང༌། གཡས་སུ་ལྷ་ཐོ་ཐོ་རི་གཉན་བཙན་དང༌། མངའ་བདག་འོད་སྲུང་།
མངའ་བདག་ཁྲི་རལ། བློན་པོ་མགར་བ་སྟོང་བཙན་བཅས་དང༌། གཡོན་དུ་
གཉའ་ཁྲི་བཙན་པོ་དང༌། རྒྱལ་པོ་འཇིག་རྟེན་དབང་ཕྱུག ཆོས་རྒྱལ་སྲོང་
བཙན་སྒམ་པོ། ཆོས་རྒྱལ་ཁྲི་སྲོང་ལྡེ་བཙན། ཐོན་མི་སམ་བྷོ་ཊ་བཅས་ཀྱི་སྐུ་
བརྙན་དང༌། སྟེང་ཐོག་ཆོས་རྒྱལ་ལྷ་ཁང་རྟེན་གཙོ་ཙན་དན་སྦྲུལ་གྱི་སྙིང་པོ་
ལས་གྲུབ་པའི་འཕགས་པ་ལོ་ཀི་ཤྭ་ར་དང་། གཡས་སུ་གནས་བརྟན་བཅུ་དྲུག་
སློབ་དཔོན་ང་འདྲ་མ། མགོན་པོ་མཁྱེན་རབ་རྡོ་རྗེ་བཅས་དང༌། གཡོན་དུ་
བཀའ་འགྱུར་ཆ་ཚང་བཞུགས་པའི་ཀུན་དགའ་ར་བ། ལྡེབས་རིས་སུ་གཉའ་ཁྲི་
བཙན་པོ་གཉའ་བར་བཏེགས་ནས་གདན་དྲངས་པའི་ལོ་རྒྱུས་ སོགས་བཀོད་
ཡོད་ལ། སྤྲེའུ་མི་ལ་གྱུར་ཚུལ་ཡང་གསོན་ཉམས་དང་ལྡན་པ་ཞིག་བྲིས་ཡོད། །
དེ་བཞིན་ གཉའ་ ཁྲི་ བཙན་ པོས་ ཕྱག་ བཏབ་ པའི་ སྐུ་ མཁར་ གྱི་ ཐོག་
བརྩེགས་གཉིས་པའི་ནང་དུའང་སྲོང་བཙན་སྒམ་པོས་ལྷ་ཐོ་ཐོ་རི་གཉན་བཙན་
སྐབས་ནམ་མཁའ་ལས་མཆོད་རྫས་རྣམས་ཇི་ལྟར་བབས་ཚུལ་ལྷ་སྒྲུང་ལྟ་བུའི་
ལྡེབས་རིས་བཀོད་ཡོད།
དེ་རྗེས་རིམ་བཞིན་ཡུམ་བུ་བརླ་མཁར་རྒྱ་བསྐྱེད་འཕེལ་རྒྱས་སུ་ཕྱིན་ཏེ་
ཐོག་བརྩེགས་གཉིས་པ་འཕགས་པ་ལྷ་ཁང་གི་ནུབ་ངོས་སུ་སྐུ་མགྲོན་བཞུགས་
ཁང་ཞིག་དང༌། དེའི་ལྷོ་ངོས་སུ་ཐོག་བརྩེགས་གཉིས་ལྡན་གྱི་རྒྱལ་བའི་གཟིམ་
ཆུང་ཞིག དེའི་ཤར་ངོས་ནས་རྡོ་སྐས་བབས་པ་ན་ཐོག་བརྩེགས་གཉིས་ཡོད་
པའི་དཀོན་གཉེར་གྱི་སྡོད་ཁང་དང༌། རུང་ཁང་བཅས་བཞེངས་ཡོད་པ་དང་།
ལྷག་པར་དུ་ཏཱ་ལའི་སྐུ་ཕྲེང་ལྔ་པ་ངག་དབང་བློ་བཟང་རྒྱ་མཚོས་གཉའ་ཁྲི་
བཙན་པོས་བཞེངས་པའི་སྐུ་མཁར་ལ་གསེར་ཟངས་ཀྱི་རྒྱ་ཕིབས་སྤུས་ལེགས་
རྣམ་པར་བཀྲ་བ་ཞིག་ཕུབ་གནང་མཛད་པས་ལོ་རྒྱུས་ཡུན་རིང་ལྡན་པའི་སྐུ་



མཁར་ལ་མཛེས་སྡུག་འཕར་མ་ཞིག་བསྣན་ཞིང་སྙན་གྲགས་དེ་བས་ཀུན་ཏུ་ཁྱབ།
དེ་བཞིན་ལྷོ་ཁའི་ལོ་རྒྱུས་ཐོག་གི་གྲགས་ཅན་མི་སྣ་ ཕག་མོ་གྲུ་པས་རྫོང་
དང་གཞིས་ཀ་གསར་དུ་བཙུགས་པ་ནས་བཟུང་ཡུམ་བུ་བརླ་མཁར་གྱི་ཉེ་འཁོར་
དུའང་གཞིས་ཀ་ཁ་ཤས་ཆགས་པ་ལས། བསམ་གྲུབ་བདེ་ཆེན་གཞིས་ཀའི་ལྕམ་
དཔལ་མཚོ་མོ་ཞེས་པས་རང་གི་འཁྲུངས་རྟགས་སུ་སྨན་འདམ་ལས་བཞེངས་
པའི་སྨན་ལྷ་བདེ་བཤེགས་བརྒྱུད་དང༌། ཚེ་ལྷ་རྣམ་གསུམ། རྒྱལ་བ་བྱམས་པ་
བཅས་ཀྱི་སྐུ་ཡུམ་བུ་བརླ་མཁར་ལ་ཕུལ་བ་མ་ཟད་ལོ་རེར་དགེ་འདུན་པ་རྣམས་
ཀྱི་གསོལ་ཞིབ་དམིགས་རྟེན་འབྲུ་མཁན་བཅུ་གསུམ་རེ་འཆར་ཅན་ཕུལ་བ་དང༌།
ད་དུང་ལྕམ་དཔལ་མོ་ཚོས་ཡུམ་བུ་བརླ་མཁར་གཤམ་གྱི་ལྷོ་ངོས་སུ་“མེ་ཏོག་རྫིང་
བུ་”ཞེས་པ་གསར་དུ་བསྐྲུན་ཏེ་ཡུམ་བུ་བརླ་མཁར་ལ་ཡོན་ཆབ་ཕུལ་བ་དང་།
མཎྜལ་བཤམས་པའི་བསྔོ་སྨོན་བྱས་པས་ཕྱིས་རྫིང་བུ་དེ་ལ་ “དཔལ་མ་རྫིང་”
ཞེས་གྲགས་ཤིང་དུས་ད་ལྟའང་མ་ཉམས་པར་མཇལ་རྒྱུ་ཡོད་དོ།།
བོད་ཀྱི་གྲོང་ཚོ་དང་པོ། ཡར་ཀླུང་སོག་ཁ།
དེ་ཡང་ཡོངས་སུ་གྲགས་པའི་བོད་ཀྱི་གྲོང་ཚོ་དང་པོ་ཡར་ཀླུང་སོག་ཁ་ཞེས་
པ་ངོས་འཛིན་བྱེད་ སྟངས་ཐད་སྤྱི་དང་བྱེ་བྲག་གི་ཁྱད་པར་ཡོད་དེ། སྤྱི་ཡི་
དབང་དུ་བྱས་ན་ཡུལ་ཡར་མོ་ཀླུང་ཡོངས་ལ་གོ་དགོས། གང་ལགས་ཤེ་ན། ལོ་
རྒྱུས་དེབ་ཐེར་ནང་“ཡུལ་ལ་སྔ་བ་ཡར་ཀླུང་སོག་ཁ་”ཞེས་འཁོད་ཡོད་པའི་ཕྱིར།
འོན་ཀྱང་བྱེ་བྲག་གི་དབང་དུ་བྱས་ན་གྲོང་ཚོ་དང་པོ་ཡིན་ན་ཡུལ་དང་པོ་ཡིན་
པས་མ་ཁྱབ་པས་གྲོང་ཚོ་གཅིག་ལ་ངོས་འཛིན་བྱེད་དགོས་པས་འདིར་བཤད་
པའི་བོད་ཀྱི་གྲོང་ཚོ་དང་པོ་དེ་ནི་ཡུམ་བུ་བརླ་མཁར་གྱི་ཞོལ་དུ་ཆགས་ཤིང་།
དེང༌ཡར་ཤདྲེན་བྱེད་ཡུལ་དུ་རིག་རྒྱུ་ཡོད་པའི་“མོན་གྲེ་ཤར་པ་”ཞེས་པའི་གྲོང་
22 .



ཚོ་དེ་ཡིན།
བོད་ཀྱི་ཆོས་དཔེ་དང་པོ། སྤང་སྐོང་ཕྱག་རྒྱ།
པུར་རྒྱལ་བོད་ཀྱི་བཙན་པོ་གདུང་རབས་ཉེར་བརྒྱད་པ་ལྷ་ཐོ་ཐོ་རི་གཉན་
བཙན་(སྙན་ཤལ་)གྱི་དུས་སུ་དམ་པའི་ཆོས་ཀྱི་དབུ་བརྙེས་ཞེས་ལོ་རྒྱུས་མཁན་པོ་
རྣམས་ཀྱིས་མགྲིན་གཅིག་ཏུ་སྨྲ་དོན་ནི། སྔར་གྱི་ལོ་རྒྱུས་མང་པོའི་ནང་ལྷ་སྒྲུང་
ལྟ་བུའི་ངོ་མཚར་ཆེ་བའི་གཏམ་རྒྱུད་བཀོད་ཡོད་པ་མདོར་བསྡུས་ན། “ཉིན་
ཞིག་བཙན་པོ་ཕོ་བྲང་ཡུམ་བུ་བརླ་མཁར་གྱི་ཐོག་སྟེང་དུ་བཞུགས་དུས་གློ་བུར་
དུ་ནམ་མཁར་འཇའ་ཚོན་རྣམ་པར་བཀྲ་ཞིང་མེ་ཏོག་གི་ཆར་པ་དང་། ལྷ་མོའི་
རོལ་དབྱངས་ཀྱི་སྒྲ། རབ་ཏུ་གསལ་བའི་ཉི་ཟེར་བཅས་དང་ལྷན་དུ་ནམ་མཁའ་
ནས་སྤང་ཀོང་ཕྱག་རྒྱུ་དང་། མདོ་སྡེ་ཟ་མ་ཏོག དེ་བཞིན་གསེར་གྱི་མཆོད་
རྟེན་སོགས་ཐོག་སྟེང་དུ་བབས་པ་མ་ཟད་ནམ་མཁའ་ནས་་མི་རབས་ལྔ་སོང་བ་
ན་འདིའི་དོན་ཤེས་མཁན་ཞིག་འབྱུང་ངོ༌”ཞེས་གྲགས་པས་བཙན་པོས་དེ་དག་
གི་གོ་དོན་མི་རྟོགས་ཀྱང་གཉན་པོ་གསང་བ་ཞེས་པའི་མཚན་གསོལ་ཏེ་ཕྱག་
བསྐོར་བཀུར་སྟི་རྒྱ་ཆེར་བྱས་པས། དེའི་བྱིན་རླབས་ཀྱིས་རྒྱལ་པོ་དགུང་གྲངས་
དྲུག་ཅུ་ནས་བྱིས་པ་ལྟ་བུར་གྱུར་ཏེ་སླར་དགུང་གྲངས་དྲུག་ཅུ་སྐུ་བསྲིངས་ཐུབ་
པ་བྱུང་།”ཞེས་སོ། དོན་དངོས་སུ་སྤང་ཀོང་ཕྱག་རྒྱ་སོགས་ནི་པཎྜི་ཏ་བློ་སེམས་
འཚོ་དང་ལོ་ཙཱ་བ་ལི་ཐི་གཉིས་ཀྱིས་རྒྱ་གར་ནས་བསྣམས་ཕེབས་པ་ཞིག་རེད།
བོད་ཀྱི་ལྷ་ཁང་དང་པོ། ཁྲ་འབྲུག་ལྷ་ཁང་།
ཁྲ་འབྲུག་ལྷ་ཁང་ནི་སྤྱི་ལོའི་དུས་རབས་བདུན་པའི་དུས་དཀྱིལ་དུ་བཙན་
23



པོ་སྲོང་བཙན་ སྒམ་པོས་ཕྱག་བཏབ་ པའི་བོད་ཀྱི་ མཐའ་ འདུལ་ཡང་འདུལ་
གཙུག་ལག་ཁང་བཅུ་གཉིས་ནང་གི་ཐོག་མ་དེ་ཡིན་པས་བོད་ཀྱི་ལྷ་ཁང་དང་པོ་
དེ་ཡིན་ཞིང་། ད་ཕན་མི་ལོ་ཆིག་སྟོང་སུམ་བརྒྱ་ལྷག་ཙམ་གྱི་ལོ་རྒྱུས་ལྡན་ཡོད་ལ།
ལྷ་ཁང་འདི་ནི་ཡར་ཀླུང་རྟེན་གསུམ་གནས་གསུམ་གྱི་ཡ་གྱལ་ཞིག་ཀྱང་ཡིན། །
དེ་ཡང་སྐབས་དེར་སྲོང་བཙན་སྒམ་པོས་ར་ས་འཕྲུལ་སྣང་གཙུག་ལག་
ཁང་བཞེངས་རྒྱུའི་དགོངས་བཞེས་ཡོད་སྟབས་བཙན་པོའི་བཀའ་ལྟར་རྒྱ་བཟའ་
ཀོང་ཇོས་ས་དཔྱད་མཛད་ཅིང་། སྤོར་ཐང་རྩིས་བརྩིས་པས་བོད་ཀྱི་ཡུལ་འདི་
སྲིན་མོ་གན་རྐྱལ་དུ་ཉལ་བའི་གཟུགས་ཀྱི་སྟེང་གནས་ཤིང་། གཙུག་ལག་ཁང་
ལེགས་གྲུབ་ཡོང་བའི་རྐྱེན་ལྡོག་ཏུ་སྲིན་མོའི་ཚིགས་ཆེན་བརྒྱད་དང་། མཐིལ་
བཞི་པོ་གནོན་ཕྱིར་ལྷ་ཁང་བཅུ་གཉིས་བཞེངས་དགོས་པ་རྩིས་སུ་བབས་པ་ལྟར་
བཙན་པོས་ཐོག་མར་ཡར་ཀླུང་དུ་བྱོན་ཏེ་ད་ལྟ་ཁྲ་འབྲུག་གནས་ས་དེར་མཚོ་
ཆུང་བ་ཞིག་ཡོད་པ་དེ་བསུབ་ནས་དེའི་སྟེང་དུ་ལྷ་ཁང་ཞིག་བཞེངས་དགོས་སྙམ་
ཡང་མཚོ་དེའི་ནང་ཀླུ་གདུག་པ་ཅན་ཞིག་ཡོད་པ་མཁྱེན་ནས་མགོན་པོ་རི་རྩེའི་
སྲོང་བཙན་བྲག་ཕུག་ནང་རྟ་མགྲིན་བསྒྲུབ་པར་གྲུབ་རྟགས་ཁྱད་པར་ཅན་ཐོན་
པས་ཁྱུང་ཞིག་ལ་སྤྲུལ་ནས་མཁའ་དབྱིངས་སུ་འཕུར་དུས་སྐད་འབྲུག་ལྟར་ལྡིར་
བས་ས་གཞི་ཡོམ་ཡོམ་དུ་འགུལ་ཞིང་ཐམས་ཅད་རབ་ཏུ་སྐྲག་ནས་ཨ་མ་མ་དེ་
རིང་སྔར་མེད་བྱ་ཁྲ་འདྲ་བ་ཞིག་གིས་སྐད་འབྲུག་ལྟར་གྲགས་བྱུང་ཞེས་ཁུག་ཁུག་
གང་སར་ཡིབས། དེ་ནས་བྱ་དེའི་གཤོག་པ་སྤུ་གྲི་ངར་མ་ལྟ་བུ་དེས་ཀླུ་ངན་དེའི་
སྦྲུལ་མགོ་བཅད་པ་དང་དུས་མཚུངས་མཚོ་ཡང་རང་བཞིན་གྱིས་སྐམ་པས་དེའི་
སྟེང་དུ་ལྷ་ཁང་བཞེངས་པས་ལྷ་ཁང་གི་མིང་ལ་ཁྲ་འབྲུག་ཅེས་ཟེར་བ་མ་ཟད་
ཕྱིས་གྲོང་མིང་ལའང་ཁྲ་འབྲུག་ཅེས་ཐོགས། ལྷ་ཁང་འདིའི་ནང་སྲོང་བཙན་
སྒམ་པོ་དང་རྒྱ་བཟའ་ཀོང་ཇོས་ཡུན་རིང་ཙམ་བཞུགས་མྱོང་ཡོད་པས་ཁོང་རྣམ་
གཉིས་པོའི་གཟིམ་ཁང་དང་། རྒྱ་བཟའི་ གསོལ་ ཐབ་ སོགས་ དུས་ད་ལྟའང་
མཇལ་རྒྱུ་ཡོད་ པ་དང་། ཁོང་རྣམ་གཉིས་དབྱར་ཁ་ཡུམ་བུ་བརླ་མཁར་དུ་



བཞུགས་པ་དང༌། དགུན་ཁ་ཁྲ་འབྲུག་ལྷ་ཁང་དུ་བཞུགས་ཀྱི་ཡོད་པས་ངག་
རྒྱུན་དུ་ཕོ་བྲང་དབྱར་ས་དགུན་ས་གཉིས་ཟེར་གྱི་ཡོད།
ཁྲ་འབྲུག་ལྷ་ཁང་གི་རྟེན་གཙོ་རྡོ་སྐུ་རང་བྱོན་རྒྱལ་བ་རིགས་ལྔ་ནི་མགོན་
པོ་རི་ནས་གདན་དྲངས་པ་དང་། ད་དུང་སྲིད་ན་གྲགས་པའི་མུ་ཏིག་ཞལ་ཐང་
དང༌། སྐུ་རྒྱུ་ཛི་ཁྱིམ་(ཛཱི་གླིམ་)ལས་གྲུབ་པའི་སློབ་དཔོན་པད་མ་འབྱུང་གནས།
རིན་ཐང་བྲལ་བའི་ཐང་ག་འཚེམ་འདྲུབ་མ་རྙིང་པ་སོགས་དེང་ཡང་སྐྱེ་བོའི་
བསོད་ནམས་ཞིང་དུ་བཞུགས་པ་ལགས་སོ།།
བོད་ཀྱི་རྡོ་བརྐོས་སྐུ་བརྙན་དང་པོ། རྒྱལ་བ་རིགས་ལྔ།
ཁྲ་འབྲུག་ལྷ་ཁང་གི་རྟེན་གཙོ་རྡོ་སྐུ་རང་བྱོན་རྒྱལ་བ་རིགས་ལྔ་དེ་དག་ནི་
མགོན་པོ་རི་ནས་གདན་དྲངས་པ་ཞིག་ཡིན་ལ་དེ་ནི་བོད་ཀྱི་རྡོ་བརྐོས་སྐུ་བརྙན་
དང་པོ་དེ་ཡིན། དེ་ཡང་ཤོད་རྒྱུན་དུ་སྲོང་བཙན་སྒམ་པོའི་བཀའ་བཀོད་འོག་
མི་ཧ་ཅང་མང་པོས་རི་རྩེ་ནས་རྡོ་སྐུ་རྣམས་འགྱོགས་ཁྲིའི་སྟེང་གདན་དྲངས་ནས་
རི་སྐེད་ཙམ་ལ་སླེབས་དུས་ཚང་མ་དཀའ་བས་མནར་ཏེ་རི་སུལ་ཞིག་ནང་ངལ་
གསོ་བའི་ཚེ་སྲོང་བཙན་སྐུ་ངོ་མས་ཕྱག་ཏུ་གྲོ་སོ་ཕྱེ་མར་བསྣམས་ནས་ས་ཆ་དེར་
རྟེན་གཙོའི་ཕེབས་བསུར་བྱོན་པས། ཕྱིས་ས་ཆ་དེར་དགོན་པ་ཞིག་བཏབ་པའི་
མིང་ལའང་“གྲོ་སོ་དགོན་པ་”ཟེར་ཞིང་། ད་ཆ་དགོན་པ་བསྡད་མེད་ཀྱང་གྱང་
རོ་དེར་གྲོ་སོ་དགོན་པ་ཞེས་བརྗོད་མུས་ཡིན།
དེ་ནས་མི་རྣམས་ཀྱིས་ས་ཆ་དེ་ནས་རྟེན་གཙོ་མུ་མཐུད་གདན་འདྲེན་ཞུ་
རྩིས་བྱེད་སྐབས་གློ་བུར་དུ་གསུང་བྱོན་ཏེ། “ད་འཁུར་མི་དགོས། ང་ཚོས་
འཕུར་ནས་ཕྱིན་ཆོག་”ཅེས་གསུངས་པ་དང་གནམ་ལ་འཕུར་ནས་ཡར་ཀླུང་ལ་
བསྐོར་བ་ཞིག་བསྐྱོན་ནས་ཁྲ་འབྲུག་ཕྱོགས་ སུ་བྱོན་སྐབས་བུད་མེད་དར་མ་
25



གཅིག་གིས་མཐོང་བས་“རྡོ་ཆེན་གནམ་ལ་འཕུར་བ་ཡ་མཚན་ལ”ཞེས་སྨྲས་པ་
རྡོ་སྐུ་གཅིག་གནས་དེ་ རང་ལ་འཁར་བས་ཕྱིས་གྲོང་ཚོ་དེའི་མིང་ལའང་ལྷའི་
གདོང་བཀག་པས་འཁར་བ་སྟེ། གདོང་འཁར་ཞེས་ཟེར་གྱི་ཡོད།
དེ་ཡང་རྡོ་སྐུ་རྣམས་རང་བྱོན་ཡིན་པར་བསྙོན་དུ་མེད་ཀྱང་ཐོག་མར་ད་
ལྟའི་བྱོན་ལེགས་པོ་དེ་འདྲ་མེད་ནའང་སླར་བཟོ་བོས་བརྐོས་པས་བཟོ་བོའི་ལག་
རྩལ་ལས་འདས་པ་ཞིག་ཆགས་ཞེས་གྲགས་སོ།།
བོད་ཀྱི་ལོ་རྒྱུས་ནང་རྒྱས་པར་གསལ་བའི་བང་སོ་དང་པོ།
འཕྱོངས་རྒྱས་བོད་རྗེའི་བང་སོ།
རྩེད་ཐང་ནས་འཕྱོངས་རྒྱས་རྫོང་ཁོངས་སུ་སྤྱི་ལེ་ ༢༨ ཕྱིན་ན་འཕྱོངས་
རྒྱས་བོད་རྗེའི་བང་སོར་སླེབས་ཤིང་། མི་ཚོས་ངག་རྒྱུན་དུ་“འཕྱོངས་རྒྱས་སྲོང་
བཙན་བང་སོ་” ཞེས་ ཟེར་བ་དང་། མཐོ་ཚད་ནི་ རྒྱ་ མཚོའི་ངོས་ལས་རྨིད་
༣༧༦༠ཡོད།
དེ་ཡང་འཕྱོངས་རྒྱས་ཀྱི་དོན་མཁར་མདའ་དང་། སྨུག་(མུ་）རིའི་རི་
གཤམ། འཕྱོང་པོའི་མདའ་བཅས་སུ་ཡོད་པའི་འཕྱོངས་རྒྱས་བོད་རྗེའི་བང་སོ་
ནི་བོད་ཡོངས་ལ་སྙན་གྲགས་ཆེ་ཤོས་ཀྱི་བཙན་པོའི་བང་སོ་ཞིག་ཡིན་ལ་རྒྱ་ཁྱོན་
ཡང་ཤིན་ཏུ་ཆེ་ཞིང་། དེར་བོད་རྒྱལ་ལྷ་ཐོ་ཐོ་རི་གཉན་བཙན་ནས་གླང་དར་མ་
བར་རྒྱལ་(གདུང་)རབས་བཅོ་ལྔ་དང་། དེ་མིན་རྒྱལ་བཙུན་དང་རྒྱལ་བློན་
སོགས་བརྒྱུད་བཅས་ཁྱོན་མི་ཉེར་གསུམ་གྱི་བང་སོ་ཡོད། །
དེ་དག་ལས་ཡོངས་སུ་གྲགས་པའི་བང་སོ་གཙོ་བོ་སྲོང་བཙན་གྱི་བང་སོ་ཆེ་
ཤོས་ཡིན་པ་དེར་མདའ་རྐྱང་གང་གི་རྒྱ་ཁྱོན་ཡོད་ཐོག་བང་སོའི་སྒོ་གཙོ་བོ་ནུབ་
ལ་གཏད་ཅིང་། ནང་དུ་ལྷ་ཁང་ཆུང་བ་ལྔ་ཡོད་པ་རྒྱལ་བ་རིགས་ལྔ་མཚོན་བྱེད་



ཡིན་ཞིང་། ལྷ་ཁང་དེ་དག་གི་ནང་དུ་བྱིན་རླབས་ཀྱི་ཚན་ཁ་འབར་བའི་སྐུ་
གསུང་ཐུགས་རྟེན་དང་། འཛམ་ གླིང་ན་མཐོང་བར་དཀོན་པའི་ནོར་བུའི་
རིགས། རིན་ཐང་དཔོག་པར་དཀའ་བའི་རྒྱན་གོས། རོ་བཅུད་ཕུན་སུམ་
ཚོགས་པའི་བཟའ་བཏུང་རིགས་སོགས་གྲངས་ཀྱིས་མི་ལང་བ་ཡོད་པ་མ་ཟད་
ཁྱད་པར་དུ་ཐུན་མིན་ས་མཐོའི་ཁྱད་ཆོས་འབུམ་གྱིས་ཕྱུག་པའི་སྨན་སྣའི་རིགས་
དང༌། སངས་རྒྱས་དངོས་ཀྱིས་བྱིན་གྱིས་བརླབས་པའི་དམ་རྫས་སོགས་མང་པོ་
ཡོད་པས་དུས་ད་ལྟའང་སྲོང་བཙན་སྒམ་པོ་མཆོག་སྐུ་འཚོ་དུས་བཞིན་ཉམས་
མེད་ཟིལ་པ་ཁྲུམ་མེར་བཞུགས་ཡོད་པ་གདོན་མི་ཟ། ཞིབ་ཕྲ་བང་སོ་རེ་རེ་
བཞིན་ངོས་འཛིན་དང༌། དེ་དག་གི་དབྱིབས་དང་མིང་སོགས་ལོ་རྒྱུས་ ཐོག་
གསལ་བར་བཀོད་ཡོད་པས་སུ་ཞིག་གནས་དེར་དངོས་སུ་ཕེབས་མ་ཐག་ལམ་
སེང་འགྲེལ་བཤད་ཞུ་རྒྱུ་ཡོད་དོ།།
བོད་ཀྱི་གཞིས་ཀ་དང་པོའི་གྲས། རྣམ་སྲས་གླིང་།
རྩེད་ཐང་ནས་གྲྭ་ནང་རྫོང་ཁོངས་སུ་སྤྱི་ལེ་ ༢༨ ཙམ་བསྐྱོད་ན་རྣམ་སྲས་
གླིང་གཞིས་ཀར་སླེབས་ཤིང་། གཞིས་ཀ་དེ་ནི་གྲྭ་ཕྱི་མོན་མཁར་རོང་ཞེས་པའི་
གྲོང་ཚོ་དང་ཉེ་བར་གནས་ཡོད་པས་ཐོག་མའི་མིང་ལ་“མོན་མཁར་བཀྲ་ཤིས་
གདོང་”ངམ་ “བཀྲ་ཤིས་རབ་བརྟན་”ཞེས་ཟེར་གྱི་ཡོད་ཀྱང་ཕྱིས་རིམ་པར་
གཞིས་ཀ་རྒྱ་བསྐྱེད་དང་ཉམས་གསོ་ལེགས་པར་བྱས་ཏེ་གཞིས་ཀ་དེ་རྒྱ་ཁྱོན་ཆེ་
ལ་ཐོག་དཔངས་མཐོ་ཞིང་བཟོ་བཀོད་ལེགས་པ་རྣམ་སྲས་ཀྱི་ཕོ་བྲང་ལྟ་བུ་ཞིག་
ཏུ་གྱུར་པས་མིང་ལའང་“རྣམ་སྲས་གླིང་གཞིས་ཀ་”ཞེས་ཟེར། །
དེ་ཡང་སྤྱི་ལོའི་དུས་རབས་བཅུ་གསུམ་སྐབས། ས་སྐྱ་པས་ཡོན་རྒྱལ་
རབས་ཀྲུང་དབྱང་སྲིད་གཞུང་གི་རོགས་སྐྱོར་ལ་བརྟེན་ནས་བོད་དུ་ཁྲི་སྐོར་བཅུ་



གསུམ་བཙུགས་ཏེ་བོད་ཀྱི་དབང་བསྒྱུར་གོ་གནས་བཟུང་།
དེའི་སྐབས་ཁྲི་སྐོར་ཕག་མོ་གྲུ་པས་རང་གི་མངའ་ཞབས་སུ་ཧུར་བརྩོན་
དང་ཡར་ཐོན་གྱི་བྱ་ཐབས་བཟང་པོ་སྣ་ཚོགས་སྤྱད་དེ་དབང་ཆ་སྲ་བརྟན་དུ་
བཏང་བ་དང༌། སྟོབས་ཤུགས་ཇེ་ཆེ་ཇེ་ཆེར་བཏང་ཞིང་། ཕྱིས་དཔོན་རྡོ་རྗེ་
དཔལ་གྱི་ཕག་མོ་གྲུ་པའི་ཁྲི་དཔོན་བྱེད་སྐབས་ཕོ་བྲང་སྒང་དང༌། ཚོང་འདུས་
བྲག་ཁ། སྣེ་གདོང་། སྣ་མོ། ཧ་ལོ་སྒང༌། ཐང་པོ་ཆེ་ གླིང་སྨད། འཕྱོས་
གཞིས་ཀ མོན་མཁར་བཀྲ་ཤིས་གདོང་། རྒྱ་ཐང༌། ལྕགས་རྩེ་གྲི་གུ། མཆོད་
རྟེན་གླིང་། འཆད་དཀར་ལ་སོགས་པའི་གཞིས་ཀ་མང་པོ་ཞིག་བརྩིགས་པའི་
ནང་གི་“མོན་མཁར་བཀྲ་ཤིས་གདོང་”ཞེས་པ་དེ་ནི་རྣམ་སྲས་གླིང་གཞིས་ཀ་
ཡིན་པར་བསྙོན་དུ་མེད། །
མདོར་ན་གཞིས་ཀ་དེ་ནི་རྒྱ་ཁྱོན་ཆེ་ཞིང་བཟོ་དབྱིབས་མཛེས་ལ་ ཐོག་
དཔངས་མཐོ་བ། གཞིས་ཀའི་ནང་གཟིམ་ཆུང་སོགས་ཆེ་ཆུང་མང་པོ་ཡོད་པ་
སྨོས་ཅི། བཀའ་འགྱུར་ལྷ་ཁང་དང་། མགོན་ཁང་སོགས་ཀྱང་ཡོད་པ་མ་ཟད།
ཁྱད་པར་དུ་ལྕགས་རི་ཕྱི་ནང་གཉིས་ཡོད་པའི་བར་ལ་ཞེང་ཚད་ཀུང་ཁྲེ་ལྔ་དང་
གཏིང་ཚད་ཀུང་ཁྲེ་གསུམ་ཙམ་ཡོད་པའི་“འོབས་”ཏེ་ཆུ་ཡང་བསྐྱིལ་ས་ཡོད་པ་
སོགས་སྔར་ཡོད་ད་ལྟ་ཆ་ཚང་ཤོས་བསྡད་ཡོད་པའི་བོད་ཀྱི་གཞིས་ཀ་དང་པོའི་
གྲས་ཤིག་ཡིན།
བོད་ཀྱི་རྫོང་དང་པོ། སྣེ་གདོང་རྫོང་།
དེ་ཡང་སྣེ་གདོང་ནི་ཐོག་མར་འབྲི་གུང་པ་རྡོ་རྗེ་དཔལ་གྱིས་ཁྲི་དཔོན་བྱེད་
སྐབརྩིགས་པའི་གཞིས་ཀ་ཞིག་ཡིན་ནའང་། ཕྱིས་ཏཱ་སི་བྱང་ཆུབ་རྒྱལ་
མཚན་དག་ཤུགས་དང་ཐབས་ལ་བརྟེན་ནས་གཡའ་བཟང་ཁྲི་སྐོར་སོགས་



དབང་དུ་འདུས་ཤིང་། དེ་མུར་ས་སྐྱ་པའི་སྲིད་དབང་མགོ་རྟིང་སློག་སྟེ་བོད་ཆ་
དབང་བསྒྱུར་བྱེད་པའི་དབང་ཆ་བཟུང་། སྣེ་གདོང་ལྟེ་གནས་ སུ་ བཟུང་སྟེ་
སྟོབས་དང་ལྡན་པའི་ ཕག་གྲུའི་རྒྱལ་རབས་བཙུགས་ཏེ་ཏཱ་ སི་བྱང་ཆུབ་རྒྱལ་
མཚན་རང་ངོ་མས་ ཕག་གྲུའི་སྡེ་སྲིད་དང་པོ་བྱས། དེ་སྔའི་སྣེ་གདོང་གཞིས་
ཀའི་རྨང་གཞིའི་ཐོག་ཀུན་བཟང་རྩེ་ཕོ་བྲང་བཞེངས། ལོ་རྒྱུས་ཐོག་ཕག་གྲུ་རྒྱལ་
རབས་ལ་སྣེ་གདོང་རྒྱལ་སྲིད་ཅེས་ཀྱང་ཟེར།
སྣེ་གདོང་རྫོང་ཞེས་པའི་གོ་དོན་ནི། ཏཱ་སི་བྱང་ཆུབ་རྒྱལ་མཚན་གྱིས་སྣེ་
གདོང་དང་། གོང་དཀར། འོལ་ཁ། སྟག་རྩེ། བསམ་གྲུབ་རྩེ་སོགས་རྫོང་
ཆེན་བཅུ་ གསུམ་ བཙུགས་ པའི་ ནང་ ནས་ ཐོག་ མ་ སྟེ། སྣེའམ་ སྔོན་ ཤོས་ སུ་
བཙུགས་པའི་རྫོང་ཡིན་པས་“སྣེ་གདོང་”ཞེས་ཟེར། །
ཕག་གྲུའི་སྡེ་སྲིད་དང་པོ་བྱང་ཆུབ་རྒྱལ་མཚན་ནི་ཀུན་སྤྱོད་བཟང་ལ།
དཔའ་སྟོབས་ལྡན་པ། གཞན་ཕན་གྱི་བྱ་བར་དགྱེས་པའི་སྡེ་སྲིད་ཞི་དྲག་གཉིས་
མཁས་ཤིག་ཡིན་པས་ཡོན་གོང་མས་ཏཱའི་སི་ཏུ་ཞེས་པའི་མཚན་ལྡན་དང་ཆོ་
ལོའང་གནང༌།
ཁོང་གིས་ས་སྐྱའི་སྲིད་དབང་སྐབས་ཀྱི་ཁྲི་སྐོར་དང་སྟོང་སྐོར་ལམ་ལུགས་
མེད་པ་བཟོས་ཏེ། རྫོང་དང་གཞིས་ཀའི་ལམ་ལུགས་ལག་བསྟར་བྱེད་སྐབས་སྣེ་
གདོང་རྫོང་ནི་བོད་ཡོངས་སུ་གྲགས་པའི་རྫོང་དང་པོ་དེ་ཡིན་པས་དེ་དུས་སྣེ་
གདོང་རྫོང་གི་ལུག་ཚང་ལ་དེང་ཡང་ཁྱིམ་མིང་ལུག་ཚང་ཟེར་བ་དང་། རྫོང་གི་
མགར་ཚང་ལ་དེང་ཡང་ཁྱིམ་མིང་མགར་ཚང་ཟེར་བ་མ་ཟད། དེ་དུས་ཡོངས་
སུ་གྲགས་པའི་གླིང་ཁའི་མིང་“ནོར་བུ་གླིང་ཁ་”དང་ཟམ་པའི་མིང་“སྣེ་གདོང་
ཟམ་པ་”སོགས་སྔར་བཞིན་ཡོངས་གྲགས་ཀྱིས་འབོད་བཞིན་ཡོད་དོ།།



བོད་ཀྱི་དགོན་པ་དང་པོ། བསམ་ཡས།
བསམ་ཡས་མི་འགྱུར་ལྷུན་གྱིས་གྲུབ་པའི་སྤྲུལ་པའི་གཙུག་ལག་ཁང་ཞེས་
འཛམ་གླིང་ཡུལ་གྲུ་ཀུན་ཏུ་སྙན་པའི་གྲགས་པ་འབྲུག་ལྟར་ལྡིར་བ་དེ་ནི་གྲྭ་ནང་
རྫོང་ཁོངས་ཡར་ཀླུང་གཙང་པོའི་བྱང་ངོས་སུ་གནས་ཡོད་ཅིང་། རྩེད་ཐང་ནས་
ལམ་ཐོག་ལེ་དབར་ ༩ ༠ ཡོད་པ་དང༌། རྒྱ་མཚོའི་ངོས་ལས་མཐོ་ཚད་ནི་རྩེད་
ཐང་དང་མཚུངས། དེ་ཡང་བསམ་ཡས་གཙུག་ལག་ཁང་ནི་སྤྱི་ལོའི་དུས་རབས་
བརྒྱུད་པའི་དུས་དཀྱིལ་དུ་བཙན་པོ་ཁྲི་སྲོང་ལྡེའུ་བཙན་གྱིས་སྔ་རྗེས་སུ་སྦ་གསལ་
སྣང་སོགས་ཕོ་ཉར་མངགས་ཏེ་ཟ་ཧོར་(བྷང་ག་ལ་)ནས་མཁན་ཆེན་ཞི་བ་འཚོ་
དང༌། ཨོ་རྒྱན་ཡུལ་(ཨ་ཧྥུ་ཧན་)ནས་སློབ་དཔོན་པད་མ་འབྱུང་གནས་གདན་
དྲངས་ཏེ་འདུལ་བའི་ལུགས་ སུ་ གཙུག་ལག་ཁང་དང་། མདོ་སྡེའི་ལུགས་སུ་
དཀྱིལ་འཁོར་ཆེན་པོའི་ཚུལ། མངོན་པའི་ལུགས་སུ་རི་རབ་གླིང་བཞི་ཉི་ཟླས་
བརྒྱན་པ་དང་བཅས་ལེགས་པར་བཞེངས་པའི་བོད་ཀྱི་ལོ་རྒྱུས་ཐོག་སངས་རྒྱས་
དང་། ཆོས། དགེ་འདུན་བཅས་མ་ཚང་བ་མེད་པའི་བོད་ཀྱི་དགོན་པ་དང་པོ་
དེ་ཡིན་ཞིང༌། ལྟེ་བར་གནས་པའི་གཙུག་ལག་ཁང་གི་དབུ་རྩེ་རིགས་གསུམ་
ལས། འོག་ཁང་བོད་ལུགས་ཀྱི་ཁྱད་ཆོས་ལྡན་པ་ལ་རྟེན་གྱི་གཙོ་བོ་ཇོ་བོ་བྱང་
ཆུབ་ཆེན་མོ་རྡོ་སྐུ་རང་བྱོན། བར་ཁང་རྒྱ་ནག་གི་ཁྱད་ཆོས་ལྡན་པ་ལ་རྟེན་གྱི་
གཙོ་བོ་གུ་རུ་སྣང་སྲིད་ཟིལ་གནོན། སྟེང་ཁང་རྒྱ་གར་གྱི་ཁྱད་ཆོས་ལྡན་པ་ལ་
རྟེན་གྱི་གཙོ་བོ་སངས་རྒྱས་རྣམ་པར་སྣང་མཛད་བཅས་རང་རང་འཁོར་དང་
བཅས་པས་ཡོངས་སུ་བསྐོར་བ་དང་། དེའི་སྟེང་ཙན་དན་ལྷ་ཁང་ནང་བསྟན་
པའི་སྲོག་ཤིང་སྟེ། ཙ་རི་མ་མཁའ་འགྲོས་གདན་དྲངས་པའི་ཙན་དན་གྱི་ཀ་བ་
30



སོགས་བྱིན་རླབས་ཀྱིས་ཚན་ཁ་འབར་ཞིང་། ངོ་མཚར་སྒྱུ་རྩལ་གྱིས་ཕྱུག་པའི་
རྩེ་མོར་ས་ལེ་སྦྲུམ་གྱི་རྒྱ་ཕིབས་ཀྱི་འོད་མདངས་ཕྱོགས་བཅུར་འཕྲོ་བ་ཟངས་
མདོག་དཔལ་གྱི་རི་དང་གཉིས་སུ་མ་མཆིས་པའི་གཙུག་ལག་ཁང་ཆེན་པོ་དེའི་
ཁོར་མོ་ཁོར་ཡུག་ཏུ་གླིང་བཞི་དང་གླིང་ཕྲན་བརྒྱད་ཀྱིས་ལེགས་པར་བརྒྱན་པའི་
གླིང་ཆེན་བཞི་ལས། ཤར་སྒོ་འཇམ་དཔལ་གླིང་ནི་ཆོས་བཤད་འཁྲིད་བྱེད་སའི་
གླིང་ཡིན་པ་དང་། ལྷོ་སྒོ་རྟ་མགྲིན་གླིང་ནི་སྡིག་པ་བཤགས་པར་བྱེད་སའི་གླིང་།
ནུབ་སྒོ་བྱམས་པ་གླིང་ནི་གང་ཟག་ཁྱད་འཕགས་ཅན་ལ་ལུང་སྟོན་པའི་གླིང༌།
བྱང་སྒོ་སེམས་བསྐྱེད་གླིང་ནི་བྱང་ཆུབ་མཆོག་ཏུ་སེམས་བསྐྱེད་པའི་གླིང་ཡིན་པ་
དང་། གླིང་ཕྲན་བརྒྱུད་ལས། དང་པོ་རྣམ་དག་ཁྲིམས་ཁང་གླིང་ནི་སད་མི་
བདུན་ཐོག་མར་རབ་ཏུ་བྱུང་བའི་གནས། གང་ཟག་འདུལ་ཁྲིམས་སྡོམ་པ་ལེན་
སའི་གནས་ཡིན་པ་དང་། གཉིས་པ་བརྡ་སྦྱོར་ཚང་མང་གླིང་ནི་དགེ་འདུན་
ཟས་ཀྱིས་འཚོ་བར་བྱེད་པའི་གླིང༌། གསུམ་པ་བདུད་འདུལ་སྔགས་པ་གླིང་ནི་
འཆད་རྩོད་རྩོམ་གསུམ་སོགས་རྣམ་དཀར་གྱི་བྱ་བ་བསྒྲུབ་པར་བར་ཆད་སྲུང་
བའི་གླིང་། བཞི་པ་སྒྲ་བསྒྱུར་རྒྱ་གར་གླིང་ནི་སམ་སྐྲྀ་ཏའི་སྐད་སོགས་བོད་ཡིག་
ལ་བསྒྱུར་སའི་གླིང་། ལྔ་པ་ལུང་བསྟན་བི་ཙ་གླིང་ནི་ཆོས་རྣམས་ཐེག་པ་རིམ་
པར་འབྱེད་པའི་གླིང་། དྲུག་པ་མི་གཡོ་བསམ་གཏན་གླིང་ནི་ཏིང་འཛིན་བསམ་
གཏན་སྒོམ་སྒྲུབ་བྱེད་པའི་གླིང་། བདུན་པ་རིན་ཆེན་སྣ་ཚོགས་གླིང་ནི་བྱང་
ཆུབ་སྨོན་པ་སེམས་བསྐྱེད་བྱེད་པའི་གླིང་། བརྒྱད་པ་པེ་ཧར་དཀོར་མཛོད་གླིང་
ནི་རྒྱ་བོད་ཧོར་ སོགས་ཀྱི་ དཔེ་ ཆ་ གྲངས་ མེད་ ཀྱི་ གླིང་ བཅས་ ཡིན་ པ་ དང་།
གཞན་ཡང་གཙུག་ལག་ཁང་གི་གཡས་གཡོན་ན་ཉི་མ་ལྷ་ཁང་དང་། ཟླ་བ་ལྷ་
ཁང་། དེ་བཞིན་གཙུག་ལག་ཁང་གི་ཕྱོགས་བཞིར་ངོ་མཚར་མཆོད་རྟེན་བཞི་སྟེ།
ངོ་མཚར་མཆོད་རྟེན་དཀར་པོ་ཉན་ཐོས་ཀྱི་ལུགས་སུ་བཞེངས་པ་དང་། ངོ༌
མཚར་མཆོད་རྟེན་དམར་པོ་ཆོས་ཀྱི་འཁོར་ལོ་བྱང་ཆུབ་སེམས་པའི་ལུགས་སུ་
བཞེངས་པ། ངོ་མཚར་མཆོད་རྟེན་ནག་པོ་མྱང་འདས་མཆོད་རྟེན་སངས་རྒྱས་
31



ཀྱི་ལུགས་སུ་བཞེངས་པ། ངོ་མཚར་མཆོད་རྟེན་སྔོན་པོ་བཀྲ་ཤིས་སྒོ་མང་ལྷ་
ལས་བབས་པ་དེ་བཞིན་གཤེགས་པའི་ལུགས་སུ་བབས་པ་བཅས་ཕྱོགས་བཞིའི་
མཆོད་རྟེན་བཞི་པོ་ནི་རྒྱལ་ཆེན་རིགས་བཞི་མཚོན་པའང་ཡིན་པར་གྲགས་པ་
སོགས་དེ་དག་ཐམས་ཅད་ལྕགས་རི་རྡོ་རྗེ་འགྲོས་ཀྱིས་བསྐོར་བའི་མུ་ཁྱུད་ལྕགས་
རིའི་སྟེང་དུ་མཆོད་རྟེན་ཆུང་ཆུང་བརྒྱ་དང་ཉེར་བརྒྱད་བཞུགས་པ་དེ་དག་རེ་
རེའི་གཟུངས་སུ་སངས་རྒྱས་ཀྱི་རིང་བསྲེལ་རེ་རེ་བཞུགས་པ་དང༌། ལྕགས་རིའི་
ཕྱི་རོལ་དུའང་འབྲོ་བཟའ་བྱང་ཆུབ་སྒྲོན་གྱིས་བཞེངས་པའི་དགེ་རྒྱས་བྱེ་མའི་
གླིང་།(ལི་མའི་གླིང་)དང༌། ཚེ་གཡང་བཟའ་མེ་ཏོག་སྒྲོན་གྱི་དོད་དུ་བཞེངས་
པའི་ཁམས་ གསུམ་ ཟངས་ ཁང་ གླིང༌། ཕོ་ ཡང་ བཟའ་ རྒྱལ་ མོ་ བཙུན་ གྱིས་
བཞེངས་པའི་བུ་ཚལ་(དབུ་ཚལ་)གསེར་ཁང་གླིང་བཅས་བཙུན་མོ་གླིང་གསུམ་
དང༌། ད་དུང་གཙུག་ལག་ཁང་གི་ཤར་ལྷོའི་མཚམས་སུ་བོད་ཀྱི་རི་ཆེན་བཞིའི་
ཡ་རྒྱལ་ཧས་པོ་རི་དང་། དེའི་རྒྱབ་ངོས་སུ་མཁན་ཆེན་ཞི་བ་འཚོའི་སྐུ་གདུང་
མཆོད་རྟེན་དང་སྐར་ཆུང་ལྷ་ཁང་། གཙུག་ལག་ཁང་གི་བྱང་ངོས་སུ་ཚེ་ཡི་སྒྲུབ་
གནས་གཡའ་མ་ལུང༌། བྱང་ཤར་མཚམས་སུ་དབེན་པའི་རི་ཁྲོད་མཆིམས་ཕུ།
ལྷོ་ནུབ་ཏུ་མཚོ་མོ་མགུལ་དང་ཟུང་མཁར་རྡོའི་མཆོད་རྟེན། གཙུག་ལག་ཁང་གི་
གཡས་གཡོན་དུ་གླིང་བཞི་གླིང་ཕྲན་ནང་མ་ཚུད་པའི་རྫོགས་ཆེན་ལྷ་ཁང་དང༌།
ངོ་མཚར་ཐུབ་ཆེན་གླིང་། རྫོགས་ཆེན་འཁོར་ཆེན་མ་ཎི་ལྷ་ཁང་། མི་ཕམ་ཆོས་
འཛིན་གླིང༌། ཆོས་ལུང་སྤྲུལ་གསུམ་གྱི་མ་ཎི་ལྷ་ཁང་སོགས་མདོར་ན་བསམ་
ཡས་མི་འགྱུར་ལྷུན་གྱིས་གྲུབ་པའི་སྤྲུལ་པའི་གཙུག་ལག་ཁང་འདིའི་ཆགས་ཡུལ་
གྱི་མཛེས་ལྗོངས་དང་། ཕྱི་ངོས་ཀྱི་བཀོད་པ། ནང་ངོས་ཀྱི་རིག་དངོས། ལོ་
རྒྱུས་ཀྱི་རྒྱབ་ལྗོངས་སོགས་ཡོད་དོ་ཅོག་གཞན་གྱིས་བསྐྲུན་པར་མི་ནུས་པ་ཞིག་
ཡོད་པས་གཙུག་ལག་ཁང་འདི་ནི་འཛམ་གླིང་ཡང་རྩེའི་མཛེས་རྒྱན་གསེར་གྱི་རྒྱུ་
ཕྱིབས་ཤིག་དང་གཉིས་སུ་མ་མཆིས་ཞེས་མགྲིན་པ་གཟེངས་སུ་བཏེགས་ནས་སྨྲ་
32



བོད་ཀྱི་རབ་ཏུ་བྱུང་བའམ་དགེ་འདུན་པ་དང་པོ། སད་མི་བདུན།
བསམ་ཡས་གཙུག་ལག་ ཁང་ བཞེངས་ གྲུབ་ རྗེས་ ཆོས་ རྒྱལ་ ཁྲི་སྲོང་ ལྡེ་
བཙན་གྱིས་སངས་རྒྱས་བསྟན་པ་བརྟན་གནས་དང་དར་རྒྱས་ཡོང་ཆེད་མཁན་
ཆེན་ཞི་བ་འཚོ་དང་སློབ་དཔོན་པད་མ་འབྱུང་གནས་དང་བཀའ་གྲོས་ལེགས་
པར་གནང་སྟེ་བོད་ཡུལ་གྱི་རྗེ་འབངས་ཁྲོད་ནས་བློ་རིག་གསལ་ལ་སྤྱང་གྲུང་ལྡན་
པའི་བུ་སློབ་བདུན་ཏེ། རྦ་གསལ་སྣང་དང་། རྦ རྣར། པ་གོར་བེ་རོ་ཙ་ན།
ངན་ལམ་རྒྱལ་བ་མཆོག་དབྱངས། ལྷ་ལུང་རབ་འབྱོར་དབྱངས། རྨ་བན་རིན་
ཆེན་མཆོག ལྷ་སྲུང་བྱང་ཆུབ་རྒྱལ་བ་བཅས་གདམས་ནས་མཁན་ཆེན་ཞི་བ་
འཚོས་མཁན་པོ་དང་། ཨོ་རྒྱན་པད་མ་འབྱུང་གནས་ཀྱིས་སློབ་དཔོན་མཛད་དེ་
བར་ཁང་གཡུ་ཤལ་(ཞལ་)མཐིལ་དུ་ཐོག་མར་རབ་ཏུ་བྱུང་བས་ཁོང་རྣམས་ནི་
བོད་ཀྱི་རབ་ཏུ་བྱུང་བའམ་དགེ་འདུན་དང་པོ་ཡིན་པས་ཀུན་ གྱིས་ “ སད་མི་
བདུན་”ཞེས་བསྔགས་བརྗོད་ཀྱི་མེ་ཏོག་དང་། དད་པའི་མེ་ཏོག་དུས་ད་ལྟའང་
གཏོར་བཞིན་མཆིས།
དེ་ཡང་སད་མི་བདུན་ནི་བོད་ཀྱི་རབ་ཏུ་བྱུང་བ་དང་པོ་ཡིན་པ་མ་ཟད་
ཕུལ་དུ་བྱུང་བའི་ལོ་ཙཱ་བ་བདུན་ཡང་ཡིན་པས་སྐབས་དེ་དུས་ཁོང་རྣམ་པས་རྒྱ་
གར་གྱི་བི་མ་ལ་མི་ཏྲ་སོགས་དང༌། བོད་ཀྱི་ལོ་ཙཱ་བ་གཞན་དང་མཉམ་དུ་སངས་
རྒྱས་ཀྱི་ཆོས་གཞུང་མང་པོ་བསྒྱུར་ཏེ་ནང་བསྟན་དར་རྒྱས་ཡོང་རྒྱུར་བླ་ན་མེད་
པའི་ལེགས་སྐྱེས་ཕུལ་ཡོད།



བོད་ཀྱི་དཀར་ཡོལ་དང་པོ། དར་ཚེ།
བོད་རྒྱལ་འདུས་སྲོང་མང་པོ་རྗེ་ཐེངས་ཤིག་སྙུན་གཞི་དྲག་པོས་གཙེས་
ཀྱང་སྐབས་དེ་དུས་བོད་ན་སྨན་དཔྱད་ཀྱིས་བཅོས་ཐབས་གཞུང་ལུགས་དང་
ལག་རྩལ་མེད་པས་སྐུ་ངལ་གསོས་ནས་བཞུགས་བཞིན་པའི་སྐབས། ཕོ་བྲང་གི་
པུ་ཤུའི་ཟུར་ན་བྱ་ཡིད་དུ་འོང་བ་སྔར་མཐོང་མྱོང་མེད་པ་ཞིག་གིས་ཁ་ན་ཤིང་ཕྲ་
ལོ་འདབ་དང་བཅས་པ་འཁྱེར་ནས་སྐད་སྙན་སྒྲོག་ཅིང་ཤིང་ལོ་ས་ལ་གཡུགས།
རྒྱལ་པོས་ ཤིང་ལོ་དེའི་རོ་བཅུད་མྱངས་པས་སྙུན་ལས་གྲོལ་བར་བརྟེན་བློན་
འབངས་རྣམས་ལ་དེ་ལྟའི་ཤིང་ལོ་ཞིག་འཚོལ་དགོས་པའི་བཀའ་ཕབ་འབྲས་སུ་
རྒྱལ་པོར་སྙིང་ཉེ་བའི་བློན་པོ་ཞིག་གིས་བོད་ཀྱི་ས་ཆ་བརྒལ་ནས་རྒྱ་ནག་གི་ས་ཆ་
ནས་ཇ་ཤིང་ངམ་ཇ་ལོ་དྲངས་པས་རྒྱལ་པོའི་ཐུགས་ཤིན་ཏུ་དགྱེས་ཏེ། ཁོ་ལ་བྱ་
དགའ་ཆེན་པོ་གནང་བ་དང་དུས་ མཚུངས་བཙན་ པོའི་ ཞལ་ནས་ “འདི་ནི་
བཏུང་བའི་མཆོག་གྱུར་ཅིག་ཡིན་པས་ང་ཚོར་ཡོད་པའི་གཟི་དང་། མཆོང་།
གསེར། དངུལ་སོགས་ཀྱི་འཐུང་སྣོད་་ཞལ་སྐྱོགས་”མ་ཡིན་པར་སྔར་མེད་པའི་
སྣོད་ཆས་ཤིག་ངེས་པར་དུ་འཚོལ་དགོས། དེའང་གོ་ཐོས་སུ་རྒྱ་ནག་རྒྱལ་པོ་ལ་
དཀར་ཡོལ་ཟེར་བ་ཞིག་ཡོད་པ་རེད་ཟེར་གྱི་འདུག་པས་དེ་བཟོ་བའི་ལག་རྩལ་
ངེས་པར་དུ་སློབ་དགོས་”ཞེས་གསེར་ཡིག་པ་ཞིག་བཏང་བས་“རྒྱ་ནག་རྒྱལ་
པོས་ད་ཕན་བོད་ལ་སྨན་རྩིས་དང་བཟོ་གནས། རོལ་དབྱངས་སོགས་སློབ་
མཁན་རིམ་པར་བཏང་ཟིན། ད་རེས་ངས་བསམ་ན་བོད་ཡུལ་དུ་དཀར་ཡོལ་
བཟོ་བའི་རྒྱུ་ཆ་ཡོད་སྲིད་པས་ང་ཚོས་ལག་རྩལ་བྱང་ཆུབ་པའི་བཟོ་བོ་ཁ་ཤས་
བཏང་ཆོག་”ཅེས་གསུངས་པ་ལྟར། དཀར་ཡོལ་བཟོ་མཁན་ལག་རྩལ་པ་ཞིག་



ir
in
གཏོང་གནང་མཛད་པ་བོད་དུ་འབྱོར་རྗེས་བོད་ཀྱི་བཙན་པོས་ “དཀར་ཡོལ་
བཟོ་བར་རྒྱུ་ཆ་ཇི་འདྲ་དགོས་སམ་”ཞེས་བཀའ་འདྲི་གནང་བར་ལག་རྩལ་པ་
དེས་“རྒྱུ་ཆ་རབ་ནི་རིན་པོ་ཆེའི་འཆིང་བུ་དང་། འབྲིང་ནི་འཛེང་། ཐ་མ་རྡོ་
དཀར་པོས་ཀྱང་རུང་ངོ་”ཞེས་བཤད་པ་ལྟར་རྒྱུ་ཆ་སྣ་ཁ་གསུམ་གྲ་སྒྲིག་བྱས་ཏེ་
ལག་རྩལ་པར་སྤྲད། དེ་ནས་ལག་རྩལ་པ་དེས་“དཀར་ཡོལ་གྱི་བཟོ་ལྟ་དང་རི་
མོ་སོགས་ཇི་འདྲ་ཞིག་བཟོ་དགོས་སམ་”ཞེས་ཟེར་བར་བཙན་པོས་“ངེས་པར་
དུ་རྒྱ་ནག་ཏུའང་མེད་པའི་དཀར་ཡོལ་བོད་ཀྱི་ཁྱད་ཆོས་ལྡན་པ་ཞིག་བཟོ་དགོས་
ཏེ། བཟོ་ལྟ་ནི་ཁ་གཡེར་བ། སྲབ་པ། མདོག་དཀར་ལ་འཇམ་པ། སྔོ་ཞིང་
དྭངས་པ་ཞིག་དགོས་པ་དང༌། དེ་ནི་བོད་དུ་སྔར་མེད་པ་ཞིག་དར་བས་“དར་”
ཞེས་དང༌། སྣོད་དེ་ལས་ཚེ་དང་དཔལ་འབྱོར་འཕེལ་བར་བྱེད་པས་ན་“ཚེ་”
ཞེས་ཡིག་འབྲུ་གཉིས་ཟུང་འབྲེལ་གྱིས་ “དར་ཚེ་” ཞེས་མིང་དུ་བརྗོད་དགོས།
གཞན་ཡང་དཀར་ཡོལ་གྱི་རི་མོ་ནི། བོད་ཀྱི་དཀར་ཡོལ་དེ་ཐོག་མར་འདབ་
ཆགས་ཀྱིས་ཤིང་ལོ་འཁྱེར་ཡོང་བ་རྐྱེན་བྱས་པ་ཡིན་པས། དཀར་ཡོལ་རབ་དེའི་
ནང་དུ་ཁ་ལ་ཤིང་ལོ་འཁྱེར་བའི་བྱ་རེ་དང༌། འབྲིང་ལ་ཆུ་ནང་ཉ་རྩེན་པ་རེ།
ཐ་མ་ལ་སྤང་རི་དང་ཤ་བ་རེ་འབྲི་དགོས་ལ། ད་དུང་དཀར་ཡོལ་དཀྱུས་མ་
རྣམས་ལ་ལག་རྩལ་པའི་འདོད་མོས་ལྟར་རི་མོ་བྲིས་ན་འགྲིག་”གསུངས་པ་ལྟར་
ལག་རྩལ་པས་རྒྱུ་ཆ་བཟང་ངན་དང་དྭངས་སྙིགས་ཕྱེ་ནས། དར་ཚེ་རིགས་མི་
འདྲ་བ་དྲུག་བཟོས་པའི་ནང་གི་བཙན་པོས་བཀའ་གནང་བ་གསུམ་པོ་ལ། ཤབ་
ཚེ། ལན་ཚེ། ཤང་ཚེ་ཞེས་མིང་བཏགས་པ་དང༌། དེ་མིན་དཀྱུས་མ་གསུམ་པོ་
ལ། ཐེག་ཚེ། དེས་ཚེ། རྡོ་ཚེ་ཞེས་མིང་བཏགས། །
དཀར་ཡོལ་དེ་རིགས་ནི་གྲངས་འབོར་ཉུང་ཞིང་། རྒྱུ་ཆ་ལེགས་ལ་བཟོ་
སྒྲུས་གཙང་བས་རྒྱ་ནག་ཏུ་མེད་པའི་དཀར་ཡོལ་རྩ་ཆེན་ཞིག་ཡིན་ལ། དཀར་
ཡོལ་བཟོ་ས་ནི་འཕྱོངས་རྒྱས་སོལ་ནག་ཐང་པོ་ཆེར་ཡིན་ཞིང་། ཡུལ་དེའི་མིང་
ལ་སོལ་ནག་ཐང་པོ་ཆེ་ཟེར་དོན་ཡང་དཀར་ཡོལ་བཟོ་དུས་བསྲེག་རྫས་ཀྱི་སོལ་
35



ནག་ཕུང་པོ་གང་སར་སྤུངས་བཞག་ཡོད་སྟབས་སྔར་གྱི་ཡུལ་མིང་ཐང་པོ་ཆེ་ཞེས་
པའི་ཐོག་མར་སོལ་ནག་ཅེས་བསྣན་པ་ཕ་གཏམ་བུ་འཇགས་སུ་གྱུར་རོ། །
བོད་ཀྱི་ལྷ་མོའི་དང་པོ། སྤུན་བདུན་འབག་དཀར་པོ།
ལྷ་མོ་ནི་འཛམ་བུའི་གླིང་ལ་གཅིག་ཁོ་ན་ལས་མེད་པའི་བོད་ས་མཐོའི་ཁྱད་
ཆོས་འབུར་དུ་ཐོན་ཞིང་། ངོ་མཚར་ཡིད་དབང་འཕྲོག་པའི་འཁྲབ་སྟོན་སྒྱུ་རྩལ་
ཞིག་ཡིན། དེ་ནི་ཐོག་མར་བོད་ཀྱི་གནའ་བོའི་འགྲིམ་འགྲུལ་བྱ་བཞག་ལ་མཛད་
རྗེས་ཤིན་ཏུ་ཆེ་བའི་གྲུབ་ཆེན་ཐང་སྟོང་རྒྱལ་པོས་སྤྱི་ལོའི་དུས་རབས་བཅོ་བརྒྱད་
པར་བོད་ཀྱི་སྲོལ་རྒྱུན་དམངས་ཁྲོད་ གཞས་ མ་ གཏམ་འབྲས་ དཀར་ གྱི་རྨང་
གཞིའི་ཐོག་གསར་གཏོད་མཛད་པ་ཞིག་རེད།
སྐབས་དེ་དུས་ཐང་སྟོང་རྒྱལ་པོས་ལྕགས་ཟམ་བསྐྲུན་ཕྱིར་གང་སར་སློང་
མོར་བྱོན་ནས་འཕྱོངས་རྒྱས་ཁུལ་དུ་ཕེབས་སྐབས་ཁོང་གི་ཐུགས་ལ་ད་ལྟའི་སློང་
མོ་བྱ་ཐབས་འདིས་ལྕགས་ཟམ་སྐྲུན་ཐབས་བྲལ་བས་ད་ཀོ་དམངས་ཁྲོད་ཟློས་
གར་ཚོགས་ཆུང་ཞིག་སྒྲིག་འཛུགས་ཀྱིས་འཁྲབ་སྟོན་བྱས་ཏེ་ཞལ་འདེབས་སློང་
ན་ལེགས་སྙམ་པའི་དགོངས་གཞི་ཁྱད་པར་ཅན་ཞིག་འཁྲུངས་པས་ཐོག་མར་
འཕྱོངས་རྒྱས་ཡུལ་ནས་སྐྱེ་འབྲས་མཚར་ཞིང་གཟུགས་དཔྱད་ལེགས་པའི་བུ་མོ་
བདུན་འདེམས་རྗེས་དེ་དག་ལ་ཁོང་རང་ཉིད་ཀྱིས་དམངས་སྒྲུང་རྨང་གཞིར་
བྱས་པའི་འཁྲབ་གཞུང་དང༌། འབྲས་དཀར་རྨང་གཞིར་བྱས་པའི་འབག་དང་
ཁ་བཤད། མདའ་འཕེན་པ་དང་། སྤུན་འཁེལ་བ། མ་ཎི་བསྐོར་བ་བཅས་
རྨང་གཞིར་བྱས་པའི་སྟངས་སྟབས་གསར་རྩོམ་གནང་བ་དང་དུས་མཚུངས་
ནམངགཟབ་ནན་གྱིས་འཁྲབ་སྟོན་ཐེངས་དང་པོ་གནང་དུས་མི་ཚང་མ་ཧང་
སང་ཙི། ནམ་མཁའི་ལྷ་མོ་ས་གཞིར་བྱོན་པ་མིན་ནམ”ཞེས་སྨྲས་པས་
36
པ་



འཁྲབ་སྟོན་སྒྱུ་རྩལ་འདིའི་མིང་ལའང་ལྷ་མོ་ཞེས་ཕ་གཏམ་བུ་འཇགས་སུ་གྱུར།
དེ་རྗེས་འཁྲབ་སྟོན་གྱི་དགོས་མཁོར་གཞིགས་ནས་མི་སྣ་གསར་པ་རྔོན་པ་
དང་རྒྱ་ལུ་ཁ་སྣོན་མཛད་པས་མི་སྣའི་ཐད་ཁྱིམ་ཚང་ཞིག་གི་པ་ཕ་དང༌། ཨ་མ།
བུ་བཅས་འཛོམས་པ་དང༌། སྒྱུ་རྩལ་ཐད་ཆེས་ཕུལ་དུ་བྱུང་ཞིང་ཐུན་མིན་གྱི་
ཁྱད་ཆོས་ལྡན་པའི་ལྷ་མོ་ཞིག་གྲུབ་ཅིང་། དེ་ནས་རིམ་བཞིན་འབག་དཀར་
པོའི་ལྷ་མོ་བོད་ཀྱི་ས་ཕྱོགས་གཞན་དུའང་དར་བ་དེ་དག་ལ་སྤྱི་མིང་“བཀྲ་ཤིས་
ཞོལ་པ་ལྷ་མོ་”ཞེས་འབོད་པ་མ་ཟད་ལྷ་མོའི་གྲུབ་མཐའ་འདྲ་ཡང་འབག་གི་ཚོན་
མདོག་བསྒྱུར་བའི་འབག་སེར་པོའི་ལྷ་མོ་ཞིག་ཀྱང་དར།
དུས་མཚུངས་ཤངས་པ་དང་། རྒྱལ་མཁར་བ། ཕྱིས་ཀྱི་སྐྱོར་མོ་ལུང་པ་
སོགས་འབག་སྔོན་པོའི་ལྷ་མོ་དེ་བས་བོད་ལྗོངས་ཡོངས་སུ་ས་ཁྱབ་རྡོ་ཁྱབ་ཏུ་
དར་བ་དེ་དག་གི་རྣམ་ཐར་སྙན་ཞིང་། སྟངས་སྟབས་འགྱིང་ཞིང་འཁྲུག་ལ་སྣ་
ཁ་མང་བ་ཞིག་ཡོད།
དེ་བཞིན་ལྷ་མོའི་འཁྲབ་གཞུང་ ཐད་ལའང་དེ་སྔོན་དམངས་སྒྲུང་ནས་
གོམ་གང་མདུན་སྤོས་ཀྱིས་《ཆོས་རྒྱལ་ནོར་བཟང་》དང་《པད་མ་འོད་འབར》
《དྲི་མེད་ཀུན་ལྡན།》《འགྲོ་བ་བཟང་མོ།》 《གཅེན་གཅུང་དོན་ཡོད་དོན་གྲུབ།》
《གཟུགས་ཀྱི་ཉི་མ》《རྒྱ་བཟའ་བལ་བཟའ།》《སྣང་ས་འོད་འབུམ་》བཅས་ལྷ་
མོའི་འཁྲབ་གཞུང་ཆེན་པོ་བརྒྱུད་འཁྲབ་སྟོན་བྱེད་ པ་ མ་ ཟད་《རྒྱལ་པོ་སྤྲིན་
གཞོན་གྱི་རྟོགས་བརྗོད་》སོགས་འཁྲབ་སྟོན་བྱེད་མཁན་ལྷ་མོ་ཚོགས་པའང་རེ་
གཉིས་ཡོད།
མདོར་ན་“སྤུན་བདུན་འབག་དཀར་པོ་” ནི་བོད་ཀྱི་ལྷ་མོའི་དང་པོ་ཡིན་
པར་བསྙོན་དུ་མེད་ལ། སྤུན་བདུན་ཞེས་པ་ནི་ཐོག་མར་བུ་མོ་སྤུན་བདུན་གྱིས་
འཁྲབ་སྟོན་བྱས་པས་མིང་དེ་ལྟར་ཐོགས་པ་མ་ཟད་ཁོ་ཚོས་ལྷ་མོ་སྦྱངས་སའི་
གྲོང་ཚོ་དེར་ཡང་སྔར་ནས་ད་བར་སྤུན་བདུན་གྲོང་ཞེས་འབོད་བཞིན་ལགས། །
འོན་ཀྱང་ འགའ་ ཞིག་ གིས་ རྒྱལ་ མཆོག་ ལྔ་ པའི་ སྐབས་ སུ་སྤུན་བདུན་



འབག་དཀར་པོ་བྱུང་ཞེས་བརྗོད་ཀྱི་འདུག་པ་དེ་ནི་གོ་ནོར་ཤོར་བ་ཞིག་ཡིན་ཏེ།
དེའི་རྒྱུ་མཚན་ནི། རྒྱལ་མཆོག་ལྔ་པས་ཁོང་རང་ཉིད་ཀྱི་ཕ་ཡུལ་གྱི་ལྷ་མོ་སྤུན་
བདུན་ལ་རྒྱབ་སྐྱོར་དང་ལེགས་སྒྲིག་མཛད་པ་མ་ཟད་ལྷ་མོ་དེ་ནི་ཆེས་བཀྲ་ཤིས་
པ་ཞིག་ལ་བརྩི་གནང་མཛད་དེ་ལྷ་སའི་ཞོ་སྟོན་ཚུགས་ཁར་རྩེ་པོ་ཏ་ལར་ལྷ་མོ་
གཟིགས་ཕུད་འབུལ་སྐབས་ སོགས་ སྤུན་བདུན་ ལྷ་ མོ་ཐེངས་དང་པོར་འཁྲབ་
བཅུག་གནང་མཛད་པས་དེ་དུས་སྤུན་བདུན་ལྷ་མོ་དར་རྒྱས་སུ་ཕྱིན་པ་ལས་ཐོག་
མའི་འབྱུང་ཁུངས་ནི་གྲུབ་ཆེན་ཐང་སྟོང་རྒྱལ་པོས་གསར་གཏོད་མཛད་པ་དེ་
རང་ཡིན།།
38



ལེའུ་གསུམ་པ།ཡར་ཀླུང་རྟེན་གསུམ་གནས་གསུམ་ཕུག་གསུམ།
ཡར་ཀླུང་གནས་གསུམ།
གནས་ཀྱི་དང་པོ་བྱ་ས་ལྷ་ཁང་།
བྱ་ས་ལྷ་ཁང་ནི་སྔར་ལྷོ་གནས་ལ་ཕེབས་མཁན་ཚོས་ ཐོག་མར་མཇལ་
དགོས་པའི་གནས་ཀྱི་དང་པོ་དེ་ཡིན་པས་འདི་ལ་“ཡར་ཀླུང་གནས་སྒོ་”ཞེས་
ཀྱང་ཟེར། །
ལྷ་ཁང་འདི་དུས་རབས་བཅུ་པའི་ནང་མངའ་བདག་འོད་སྲུང་གིས་རྒྱུ་
སྦྱོར་མཛད་དེ་བཏབ་པ་དང་། དེ་རྗེས་ཁོང་གིས་འགྲོ་སོང་ཕོན་ཆེ་བཏང་ནས་
བཞེངས་པའི་ལྷ་ཁང་གི་རྟེན་གཙོ་རྒྱུ་ལི་ལས་གྲུབ་པའི་རྣམ་པར་སྣང་མཛད་དེ་
ནི་ད་བར་བོད་ཀྱི་ལི་མའི་སྐུའི་ནང་ནས་ཆེ་ཤོས་དེ་ཡིན་པར་མཁས་པ་རྣམས་
བཞེད་པ་མཐུན།
ལྷ་ཁང་འདིར་གཞན་དང་མི་འདྲ་བའི་ཁྱད་ཆོས་ཤིག་ཡོད་པ་ནི། ཁང་
པའི་རྩ་བ་ཕྲ་ཞིང་རྩེ་མོ་སྦོམ་པ་དེ་ཡིན། དེ་ལ་འགྲེལ་བཤད་སྒྲུང་ཐུང་སྙན་པོ་
ཞིག་ཤོད་རྒྱུ་ཡོད་པ་སྟེ། སྔར་ལྷ་ཁང་འདི་བཞེངས་སྐབས་ཤིང་བཟོ་བ་དང་རྡོ་
བཟོ་བ་འཆམ་མཐུན་དེ་ཙམ་མ་བྱུང་བས་རྡོ་བཟོ་བས་ཆེད་དུ་རྩིག་པ་ཕྱི་ངོས་ལ་
རྒྱ་ཆེ་རུ་ཆེ་རུ་བཏང་ནས་ཤིང་བཟོ་མཁན་གྱིས་ཚད་བརྒྱབ་སྟེ་བཟོས་ཟིན་པའི་
གདུང་མས་མི་བསྙབ་པ་བཟོས། འོན་ཀྱང་ཤིང་བཟོ་བ་དེའང་སྤྱང་གྲུང་ཅན་
ཞིག་ཡིན་པས་ཁོས་ལམ་སེང་རྩིག་པའི་ནང་ངོས་ཕྱོགས་གཉིས་ནས་གདུང་ཚབ་
39



རེ་རེ་བཏང་བར་བརྟེན་རྡོ་བཟོ་བ་ལས་རྣམ་པར་རྒྱལ་བ་དང་ལྷ་ཁང་དེ་ཡང་
གཞན་དང་མི་འདྲ་བའི་ཁྱད་ཆོས་ལྡན་པ་ཞིག་ཏུ་གྱུར།
ས་ཆ་འདིའི་མིང་ལ་བྱ་ས་ཟེར་དོན་ནི་གནའ་སྔ་མོའི་དུས་བོད་ཟླ་བཞི་
པའི་ཚེས་བཅོ་ལྔའི་ཉིན་ཞིག་བྱ་ས་ལྷ་ཁང་གི་ཉེ་འགྲམ་དུ་ཡོད་པའི་གླིང་ཁ་དེའི་
ནང་སྔར་མཐོང་མྱོང་མེད་པའི་བྱ་གཟུགས་མཛེས་ཤིང་སྐད་སྙན་པ་ཞིག་བབས་
པས་ཡུལ་མི་ཚང་མ་དེར་འཛོམས་ནས་“བྱ་འདིའི་མིང་ལ་ཅི་ཞིག་ཟེར་གྱི་ཡོད་
དམ་”ཞེས་ཕན་ཚུན་གླེང་བཞིན་པའི་ཚེ། མི་ཚོགས་ཀྱི་དཀྱིལ་ནས་རི་མོ་བ་ཞིག་
གིས་“འདི་ནི་རི་མོའི་ནང་ཡོད་པའི་བྱ་རྒྱལ་ཁུ་བྱུག་ཅེས་པ་དེ་རེད་”ཅེས་བཤད།
དེ་ནི་ཁུ་བྱུག་མོན་ཡུལ་ནས་ལྷོ་ཁར་ཕེབས་པ་ཐེངས་དང་པོ་ཡིན་སྟབས་
དུས་དེ་ནས་བཟུང་ལོ་ལྟར་བོད་ཟླ་བཞི་པའི་ཚེས་བཅོ་ལྔ་ཉིན་བྱ་ས་རྒན་པོས་
འགན་འཁུར་ནས་གླིང་ཁ་དེའི་ནང་གདན་ལྕོག་དང་གྲོ་སོ་ཕྱེ་མར། ཇ་ཆང་
ཞལ་ཏོག་སོགས་ཕེབས་སྒྲིག་འཐུས་ཚང་ཞུ་དགོས་པ་དང་། ཁུ་བྱུག་ཕེབས་བསུ་
ཞུ་བའི་མཛད་སྒོ་གཟབ་རྒྱས་དེའི་ཐོག་ལྷོ་ཁ་སྤྱི་ཁྱབ་དང་། ད་དུང་ས་གནས་
སྲིད་གཞུང་གི་འཐུས་ཚབ་སེར་སྐྱ་དཔོན་རིགས་གཉིས་ཀྱང་ལོ་ལྟར་ཕེབས་ཀྱི་
ཡོད།
ཧ་ཅང་ཡ་མཚན་ཆེ་བ་ཞིག་ལ་དེ་ཉིན་ཏག་ཏག་ཁུ་བྱུག་ཀྱང་གླིང་ཁ་དེའི་
ནང་ཕེབས་ནས་ཤིང་སྡོང་རིང་ཤོས་ཤིག་གི་སྟེང་བབས་ཀྱི་ཡོད་པས་ས་ཆའམ་
གྲོང་ཚོ་དེའི་མིང་ལ་“བྱ་ས་”དང༌། ལྷ་ཁང་གི་མིང་ལ་“བྱ་ས་ལྷ་ཁང་”ཞེས་ཟེར།
ཁྲ་འབྲུག་ལྷ་ཁང་།།
ཁྲ་འབྲུག་ལྷ་ཁང་གི་ལོ་རྒྱུས་གོང་གསལ་ལེའུ་གཉིས་པ་《བོད་ཀྱི་དང་པོ་
འགའ་ཞིག་》ཅེས་པའི་ནང་བཀོད་ཡོད་པས་དེར་གཟིགས་གནང་ཡོད་པ་ཞུ།
བཙན་ཐང་གཡུ་ཡི་ལྷ།།
བཙན་ཐང་གཡུ་ཡི་ལྷ་ཁང་ནི་སྤྱི་ལོའི་དུས་རབས་བརྒྱད་པར་བོད་རྒྱལ་ཁྲི་
རལ་པ་ཅན་གྱི་བཙུན་མོ་དཔལ་གྱི་ངང་ཚུལ་གྱིས་ཕྱག་བཏབ་པ་དང་ཕྱིས་རིམ་
40



བཞིན་རྒྱ་བསྐྱེད་བྱུང་ཡོད།
ལྷ་ཁང་འདིའི་མཚན་ལ་གཡུ་ཡི་ལྷ་ཁང་ཞེས་ཟེར་བར་རྒྱུ་མཚན་གསུམ་
ཡོད་པ་སྟེ། སྔར་གཡུ་ཡི་རྒྱ་ཕིབས་ཡིད་དུ་འོང་བ་ཞིག་ཡོད་པ་དང་གཅིག ལྷ་
ཁང་གི་མཐའ་སྐོར་ནེའུ་གསིང་གིས་བསྐོར་ཡོད་པ་དང་གཉིས། ཇི་སྐད་དུ་སེར་
པོའི་གསེར་ལ་རིན་ཐང་ཡོད། སྔོན་པོའི་གཡུ་ལ་རིན་ཐང་མེད་ཟེར་བ་ལྟར་
བསྔགས་པ་བརྗོད་པའམ་རིན་ཐང་གི་སྒོ་ནས་བཏགས་པ་དང་གསུམ་བཅས་སོ།
ལྷ་ཁང་འདིའི་རྟེན་གཙོ་སངས་རྒྱས་རྣམ་པར་སྣང་མཛད་དང་ད་དུང་
མཁན་སློབ་ཆོས་གསུམ་སོགས་མང་དུ་ཡོད་པ་དང་། ཡར་ཀླུང་གནས་གསུམ་གྱི་
རྟེན་གཙོ་སངས་རྒྱས་རྣམ་པར་སྣང་མཛད་ཡིན་པ་འདྲ་ནའང་། མི་འདྲ་ས་ནི།
བྱ་ས་ལྷ་ཁང་གི་རྟེན་གཙོ་སངས་རྒྱས་རྣམ་པར་སྣང་མཛད་ནི་ལི་སྐུ་ཡིན་པ་དང་།
ཁྲ་འབྲུག་ལྷ་ཁང་གི་རྟེན་གཙོ་རྣམ་པར་སྣང་མཛད་ནི་རྡོ་སྐུ་ཡིན་པ། བཙན་
ཐང་གཡུ་ཡི་ལྷ་ཁང་གི་རྟེན་གཙོ་རྣམ་པར་སྣང་མཛད་ནི་འཇིམ་སྐུ་ཡིན་ནོ།
གཞན་ཡང་བཙན་ཐང་གཡུ་ཡི་ལྷ་ཁང་གི་མཚན་གཞན་ལ་“སྒོ་བཞི་ལྷ་ཁང་”
ཡང་ཟེར་ཞིང་། དེའི་དོན་ནི་ལྷ་ཁང་གི་ཕྱོགས་བཞིར་སྒོ་བཞི་ཡོད་པས་ཡིན།
ད་དུང་ལྷ་ཁང་གི་རྒྱབ་ཕྱོགས་ལྷ་རི་གྱང་ཐོའི་རྩེ་ནས་བོད་རྒྱལ་དང་པོ་གཉའ་ཁྲི་
བྱོན་པའི་ཤོད་སྲོལ་དང་གཉའ་ཁྲིའི་བྱོན་ལམ་རང་བྱུང་གི་རྡོ་སྐས་ཀྱང་ཡོད་པས་
བཙན་ཐང་གཡུ་ཡི་ལྷ་ཁང་དང་། བཙན་ཐང་གྲོང་ཚོས་བོད་ཀྱི་ལོ་རྒྱུས་ཐོག་
གནས་བབ་གལ་ཆེན་བཟུང་ཡོད། །
ཡར་ཀླུང་རྟེན་གསུམ།
རྟེན་མཆོག་རྟག་སྤྱན་འབུམ་པ།
རྟག་སྤྱན་འབུམ་པ་ནི་ནད་རིགས་སྤྱི་དང་ཁྱད་པར་དུ་མིག་ནད་ལ་ཤིན་ཏུ་



ཕན་པའི་འབུམ་པ་ཞིག་ཡིན། དེའི་རྒྱུ་མཚན་ནི། འབུམ་པ་དེའི་གཟུངས་ཀྱི་
གཙོ་བོར་བྱང་ཆུབ་སེམས་དཔའ་རྟག་ཏུ་ངུའི་སྤྱན་གཅིག་ཡོད་པས་ཡིན།
དེ་ཡང་བྱང་ཆུབ་སེམས་དཔའ་རྟག་ཏུ་ངུ་ཞེས་པས་ག་དུས་ཡིན་ན་ཡང་
འགྲོ་བ་རིགས་དྲུག་གི་སྡུག་བསྔལ་ལ་དགོངས་པ་དང་། འཁོར་བར་སེམས་
གཏིང་ནས་ངེས་འབྱུང་སྐྱེས་ཏེ་སྤྱན་ཆབ་ཤོར་གྱི་ཡོད་པས་ཁོང་གི་མཚན་ལའང་
རྟག་ཏུ་ངུ་ཞེས་ཐོགས་པ་དང༌། ཁོང་གིས་རྟག་ཏུ་ངུས་ཀྱང་བདེན་པ་ཆེན་པོའི་
མཐུས་སྤྱན་ལ་སྐྱོན་ཤོར་བའམ་སྤྱན་ཤེད་ཉམས་རྒྱུ་མེད་པས་དེའི་བྱིན་རླབས་
ཀྱིས་མིག་ནད་ཅན་མཐའ་དག་ལ་ཤིན་ཏུ་ཕན་པར་གྱུར། །
ད་དུང་འབུམ་པའི་ངོས་སུ་སྤྱན་ཡ་གཅིག་བྲིས་ཡོད་པ་དེ་ནི་གནས་མཇལ་
བ་ཚོས་སྤྱན་དེ་བྱུང་ཆུབ་སེམས་དཔའ་རྟག་ཏུ་ངུའི་སྤྱན་དངོས་ལ་བརྩིས་ནས་
དད་པ་བྱས་ན་སྤྱན་དངོས་དང་འདྲ་བའི་བྱིན་རླབས་འབེབས་པའི་ཆེད་དུ་ཡིན།
གཞན་ཡང་སྦྲུམ་མ་ཚོས་ཡར་ཀླུང་རྟེན་གསུམ་གང་ལ་བསྐོར་བ་མང་དུ་
བསགས་ན་མ་བུ་བདེ་གྲོལ་ཡོང་རྒྱུར་ཕན་ཐོགས་ཤིན་ཏུ་ཆེ་བར་གྲགས། །
རྟེན་མཆོག་ཚེ་ཆུ་འབུམ་པ། །
འབུམ་པ་འདིའི་མཚན་ལ་ཚེ་ཆུ་འབུམ་པ་དང་། ཚེ་བཅུད་འབུམ་པ་
སོགས་བྲིས་ཡོད་ཀྱང་དོན་དངོས་ཐོག་ཚེ་ཆུ་འབུམ་པ་ཟེར། དེའི་རྒྱུ་མཚན་ནི།
འབུམ་པ་འདིའི་ངོས་ཐུན་མོང་མ་ཡིན་པའི་(གཞན་དང་མི་འདྲ་བ་)རྡོ་སྒོར་མོ་
རབ་ཏུ་འཇམ་པ་ཞིག་ཡོད་པ་དེ་ནི་སློབ་དཔོན་པད་མས་དངོས་སུ་བྱིན་གྱིས་
བརླབས་པ་ཞིག་ཡིན་པས་སྔར་རྡོ་དེའི་ངོས་ནས་ཚེ་རིང་དུ་བསྲིངས་པའི་ཆུ་སྟེ།
ཚེ་ཆུ་ཆད་མེད་དུ་བབས་ཀྱི་ཡོད་པ་ཀུན་གྱི་མཐོང་ཆོས་སུ་གྱུར་བ་རང་ཡིན། དེ་
ཡང་རང་རེའི་བོད་ཀྱི་གནས་མཆོག་མང་པོར་ཆུ་མིག་ནས་སྐྱེས་པའམ། ཡང་ན་
བྲག་གསེབ་ནས་བབས་པའི་ཚེ་ཆུ་སོགས་སྣ་ཚོགས་ཡོད་ཀྱང་རྡོ་སྒོར་མོ་ཞིག་གི་
ངོས་ནས་མ་རྩ་གང་ཡང་མེད་པར་ཚེ་ཆུ་འཁྲུངས་པ་ནི་བོད་ཁོ་ནར་འདི་གཅིག་
སུམ་ ཚ ང་མ་ངོ་མཚར་ཞིང་ཧང་སང་ནས་དད་པ་རྩེ་གཅིག་གིས་ཚེ་



ཆུ་འཐུང་གི་ཡོད།
དུས་ཕྱིས་ཚེ་ཆུ་འབུམ་པར་གཏོར་སྐྱོན་ཕོག་སྐབས་གྲོང་མི་གཅིག་གིས་རྡོ་
དེ་ཁྱིམ་ལ་འཁྱེར་ནས་སྣ་ཐ་དབུར་རྒྱུའི་དབུར་གཞོང་བྱས་པས་རྡོ་ངོས་ནས་ཆུ་
སྐྱེས་ཏེ་སྣ་ཐ་འདག་བག་ཆགས་པ་ནི་ཉེ་དུས་ཀྱི་ལོ་རྒྱུས་དངོས་ཡིན། །
ད་ཆ་རྡོ་དེ་རང་གནས་སུ་བསྐྱལ་ཡང་ སྐབས་འགར་མ་གཏོགས་ཚེ་ཆུ་
བབས་ཀྱི་མེད་ཀྱང་གང་ལྟར་ཚེ་ཆུ་འབུམ་པར་བསྐོར་བ་བསགས་ན་མི་ཚེ་རིང་
དུ་འགྲོ་ངེས་རེད་ཅེས་གང་སར་རླུང་ལྟར་གྲགས་པས་རྒྱུན་དུ་བསྐོར་བ་བསགས་
མཁན་ས་ཕྱོགས་ག་ས་གང་ནས་ཡོང་དང་ཡོང་བཞིན་ཡོད།
དགོན་ཐང་འབུམ་པ།
དགོན་ཐང་འབུམ་ པའི་ སྔ་ མིང་ ལ་ “སྒྲིབ་ སེལ་ འབུམ་ པ་” ཟེར་ ཞིང༌།
འབུམ་པ་འདི་གནས་སའི་ས་ཆར་བྱང་ཆུབ་སེམས་དཔའ་སྒྲིབ་པ་རྣམ་སེལ་གྱི་
ཕྱག་གནས་ཕོག་ཡོད་པས་འབུམ་པ་འདིར་བསྐོར་བ་བསགས་ན་ལས་ཀྱི་སྒྲིབ་པ་
དང་། ཤེས་བྱའི་སྒྲིབ་པ། ཉོན་མོངས་ཀྱི་སྒྲིབ་པ་མ་ལུས་སེལ་བར་གྲགས་པས་
བྱིན་རླབས་ཆེ་བའི་ཚད་དུ་འཇོག ད་དུང་རྒྱ་ཆེའི་དད་ལྡན་མང་ཚོགས་ཚོས་
རང་ལ་ནད་སྒྲིབ་བྱུང་དུས་འབུམ་པ་འདིར་བསྐོར་བ་བསགས་ན་བླ་མ་རྩ་ཆེན་
ཞིག་ལ་བྱབས་ཁྲུས་ཞུས་པ་དང་ཁྱད་པར་མི་འདུག་ཅེས་གླེང་མཁན་མང་།
ད་དུང་སྦྲུམ་མས་བསྐོར་བ་བསགས་ན་མ་བུ་བདེ་གྲོལ་ཡོང་བ་དང་རྒན་
རྒོན་ཚོས་བསྐོར་བ་བསགས་ན་གཞོན་བཟོ་དོད་དུ་འགྲོ་བ། ཕོ་གཞོན་ཚོས་
བསྐོར་བ་བསགས་ན་དཔའ་སྟོབས་ཆེ་ཏུ་འགྲོ་བ། མོ་གཞོན་ཚོས་བསྐོར་བ་
བསགས་ན་རྣམ་པ་མཛེས་སུ་འགྲོ་བ་སོགས་ཤོད་སྲོལ་མང་པོ་ཡོད་པ་དེ་དག་
ཐམས་ཅད་སྒྲིབ་པ་སེལ་བའི་ནུས་པ་ལས་བྱུང་བ་ཤ་སྟག་ལགས།
ཡང་དགོན་ ཐང་ འབུམ་ པའི་ མཚན་ འབྲི་ སྲོལ་ གཞན་ ཞིག་ཡོད་ པ་ ནི།
པརྒོད་ཐང་འབུམ་པ་”ཞེས་པ་དེ་ཡིན། རྒོད་ཐང་འབུམ་པ་ཞེས་པའི་མཚན་
འགྲེལ་ནི། “རྒོད་ཐང་ཞེས་པ་ནི་སྔོན་ཚོང་དཔོན་ནོར་བུ་བཟང་པོ་ས་འདིར་



ཕེབས་ནས་ཆིབས་རྟ་ཆད་དེ་ངལ་གསོ་བཞིན་བཞུགས་པའི་སྐབས་ཆིབས་རྟའི་
སྟེང་ན་ རྒོད་ གཅིག་ བབས་ པར་ཚོང་དཔོན་རྣམ་ རྟོག་འཁྲུངས་ནས་ དེ་ མར་
མདའ་ཞིག་འཕངས་པས་རྒོད་ལ་ཕོག རྒོད་ཀྱིས་མདའ་འཁུར་ནས་ཤེལ་བྲག་
རྒོད་ཚང་དུ་སོང་ཡང་མདའ་འཁར་ནས་ རྒོད་ཚང་ནང་ འཛུལ་མ་ཐུབ་པར་
བསྡད་ཡོད་པ་ཤེལ་བྲག་དཀོན་གཉེར་གྱིས་གཟིགས་ནས་མདའ་ཚུར་འཐེན་
གནང་མཛད་པས་རྒོད་ནང་དུ་ཐར། དཀོན་གཉེར་གྱིས་མདའ་དེ་ཤེལ་བྲག་
ཕུག་གི་སྒོ་སྟེང་དུ་གཟེར་ནས་བཞག །
དུས་ནམ་ཞིག་སོང་རྗེས་ཚོང་དཔོན་ནོར་བུ་བཟང་པོ་ཤེལ་བྲག་ཏུ་ཕེབས་
སྐབས་རང་ཉིད་ཀྱི་མདའ་དེ་གཟིགས་པས་ངེས་འབྱུང་དྲག་པོ་སྐྱེས་ཏེ་ སྡིག་
བཤགས་ཀྱི་ཆེད་དུ་རྒོད་ཐང་འབུམ་པ་བཞེངས། ཚོང་དཔོན་གྱི་བླ་གཡུ་ཤིན་ཏུ་
ཆེ་བ་བྱ་ནེ་ཙོའི་གཟུགས་ཕུང་ཙམ་ཡོད་པ་དེའང་འབུམ་པའི་གཟུངས་སུ་ཕུལ་
བས་དེ་ནས་བཟུང་རྒོད་ཐང་འབུམ་པ་ཞེས་ཟེར།” མདོར་ན་རྟག་སྤྱན་འབུམ་
པས་མིག་ལ་ཕན་པ་དང་། ཚེ་ཆུ་འབུམ་པས་ཚེ་ཚད་འཕེལ་བ། དགོན་ཐང་
འབུམ་པས་སྒྲིབ་པ་སེལ་བ་བཅས་འབུམ་པ་གཞན་དང་མི་འདྲ་བའི་དམིགས་
བསལ་གྱི་ཕན་ཡོན་ནམ་ཁྱད་ཆོས་རེ་ཡོད་པས་འབུམ་པ་དེ་གསུམ་ལ་“ཡར་ཀླུང་
རྟེན་གསུམ་”ཞེས་གྲགས་སོ།།
ཡར་ཀླུང་ཕུག་གསུམ།
པ།
བརོ་ཕུག
བེ་རོ་ཕུག་ནི་བོད་རྒྱལ་ཁྲི་སྲོང་ལྡེ་བཙན་གྱི་དུས་སུ་བོད་ཀྱི་ལོ་ཙཱ་བ་ཆེན་པོ་
བ་(རྣམ་པར་སྣང་མཛད་)སྒོམ་སྒྲུབ་གནང་མྱོང་བའི་གནས་མཆོག་ཁྱད་
ན་པས་དེ་ནས་བཟུང་ཁོང་གི་མཚན་བྲག་ཕུག་ལ་ཐོགས་ནས་



“བི་རོ་ཕུག་”ཅེས་ཟེར། །
དེ་ཡང་ཁོང་འདི་གར་སྒོམ་སྒྲུབ་གནང་ནས་བཞུགས་པ་སློབ་དཔོན་པད་
མ་འབྱུང་གནས་ཀྱིས་མཁྱེན་ནས་ཚོད་ལྟའི་ཚུལ་དུ་བྲག་ཕུག་ནང་གི་བྲག་ཐམས་
ཅད་མར་འབེབས་གནང་བས། བཻ་རོས་ཕྱག་གཡས་པ་དང་ཞབས་གཡོན་མས་
ཕར་ཕུད་ ཅིང་། དབུས་ཡར་སྐྱོར་གནང་ བ་ བཅས་ ཀྱི་རང་ བྱོན་ཡོད་ ཅིང་།
སློབ་དཔོན་རིན་པོ་ཆེའང་བོ་རོའི་མཐུ་རྩལ་ལ་ཡིད་འཕྲོག་ནས་“བཻ་རོ་ཙ་ན་ཨོ་
རྒྱན་དངོས་ དང་ མཉམ་” ཞེས་ གསུངས། ད་དུང་ ཁོང་ འདི་ གར་ སྒོམ་ སྒྲུབ་
གནང་སྐབས་རྗེ་བཙུན་འཇམ་དཔལ་དབྱངས་དངོས་སུ་ཞལ་གཟིགས་པས་ངག་
དང་རིག་པའི་དངོས་གྲུབ་ཐོབ་ནས་བསམ་ཡས་སུ་ལོ་ཙཱ་བ་གནང་སྐབས་སུས་
ཀྱང་འགྲན་མི་ཐུབ་པ་རིག་པའི་ཀློང་རྡོལ་ཞིག་ཏུ་གྱུར། །
དེས་ན་དུས་ཕྱིས་བྲག་ཕུག་འདིའི་ནང་སྒོམ་སྒྲུབ་བྱེད་པའམ། ཡང་ན་
མཆོད་མཇལ་དུ་རྟག་པར་དུ་བསྐྱོད་ནའང་ངག་དང་རིག་པའི་དངོས་གྲུབ་ཐོབ་
ཀྱི་རེད་ཅེས་གྲགས།
དེར་མ་ཟད་ཕུག་འདིའི་ནང་བོ་རོ་ཙ་ནར་རྒྱུ་ཕ་རོལ་དུ་ཕྱིན་པའི་ཐེག་པ་
དང་། འབྲས་བུ་གསང་སྔགས་རྡོ་རྗེ་ཐེག་པའི་ཉམས་ལེན་ལ་བརྟེན་ནས་གྲུབ་
རྟགས་མངོན་སུམ་དུ་ཐོན་ཏེ་རྩ་རླུང་ཐིག་ལེ་རང་དབང་དུ་འདུས། །
ཕྱིས་བློན་ཆེན་ངན་པ་ཚོས་ རྒྱལ་ པོར་ ཕྲ་མ་ གསོལ་ བས་ རྒྱལ་ པོ་ དབུ་
འཐོམས་ཏེ་བི་རོ་ཙ་ན་རྒྱལ་མོ་ཚ་བའི་རོང་དུ་རྒྱང་འབུད་དུ་བཏང་བའི་སྐབས་
ལོ་བརྒྱད་ཅུར་ སླེབས་ པའི་ སྤང་རྒྱན་ སངས་ རྒྱས་ མགོན་ པོར་ བི་ རོ་ཙ་ནས་
གདམས་ངག་བསྟན་གནང་མཛད་པ་བཞིན་ཉམས་སུ་བླངས་པས་དངོས་གྲུབ་
བརྙེས་ནས་ལོ་བརྒྱ་དང་བདུན་ཅུ་རྩ་གཉིས་སོན་ཐུབ་པ་བྱུང་བ་མ་ཟད་དེ་ལོར་
འཇའ་ལུས་སུའང་གཤེགས།
་ གཞན་ཡང་བི་རོ་ཕུག་ནང་བཀའ་འགྱུར་གྱི་ཆ་ཤས་རང་བྱོན་དང་། དམ་
ཅན་གྱི་ཞལ་འབག་རང་བྱོན་སོགས་ཀྱང་མཇལ་རྒྱུ་ཡོད། །
45



དེ་ཡང་མ་གཞི་ཡར་ཀླུང་ཁུལ་དུ་བྲག་ཕུག་ཧ་ཅང་མང་པོ་ཡོད་ཀྱང་བོ་རོ་
ཕུག་དང་། རས་ཆུང་ཕུག ཤེལ་བྲག་ཕུག་བཅས་ལ་“ཡར་ཀླུང་ཕུག་གསུམ་”
ཞེས་ཟེར་དོན་ནི། བི་ར་ཕུག་ནང་ལོ་ཆེན་བཻ་རོ་ཙ་ནར་ངག་གི་དངོས་གྲུབ་ཐོབ་
པ་དང༌། རས་ཆུང་ཕུག་ནང་རྣལ་འབྱོར་པ་རས་ཆུང་ལ་སྐུ་ཡི་དངོས་གྲུབ་ཐོབ་
པ། ཤེལ་བྲག་ཕུག་ནང་སློབ་དཔོན་པད་མ་འབྱུང་གནས་ལ་ཡིད་ཀྱི་དངོས་གྲུབ་
ཐོབ་པ་བཅས་མདོར་ན་གོང་གསལ་ཕུག་གསུམ་ནང་སྐྱེས་ཆེན་དམ་པ་གསུམ་ལ་
ལུས་ངག་ཡིད་གསུམ་གྱི་དངོས་གྲུབ་ཐོབ་པས་ཕུག་དེ་གསུམ་ལ་“ཡར་ཀླུང་ཕུག་
གསུམ་”ཞེས་མཚན་གསོལ་ལོ།།
རས་ཆུང་ཕུག་
བྲག་ཕུག་འདིའི་ནང་སྤྱི་ལོའི་དུས་རབས་བཅུ་གཅིག་པའི་ནང་མི་ལ་རས་
པའི་སློབ་མ་རས་ཆུང་གིས་སྒོམ་སྒྲུབ་གནང་མྱོང་བ་དང་། “མི་ལ་”ཞེས་པ་ནི་
རུས་མིང་དང་“ རས་པ་”ཞེས་པ་མཚན་དངོས་ཏེ། སྐུ་ལ་རས་གོས་རྐྱང་པ་
གསོལ་མཁན་བཀའ་བརྒྱུད་པའི་རྣལ་འབྱོར་པ་ཞིག་ལ་ཟེར། “རས་ཆུང་”ཞེས་
པ་ནི་རས་པ་ཆུང་བའི་དོན་ཡིན་ཏེ། མི་ལ་རས་པའི་སློབ་མ་ཡིན་པས་དེ་ལྟར་
འབོད།
དེ་ཡང་སྔར་བྲག་ཕུག་འདིའི་ནང་རས་ཆུང་སྒོམ་སྒྲུབ་གནང་སྐབས་ལྷ་མོ་
དབྱངས་ཅན་མ་དངོས་སུ་ཞལ་གཟིགས་ནས་སྐུ་ཡི་དངོས་གྲུབ་ཐོབ་པར་བརྟེན་
སྐུ་གཟུགས་ཤིན་ཏུ་མཛེས་པར་གྱུར། །
དེ་རྗེས་ཁོང་གིས་ཕྱག་ཏུ་ཌ་མ་རུ་བསྣམས་ཤིང་། ཞལ་ནས་སྙན་པོའི་
གསུང་མགུར་ལེན་བཞིན་དུ་ས་ཆ་ག་ས་གང་དུ་གནས་མཇལ་དང་བསོད་སྙོམས་
ལ་ཕེབས། ཐེངས་ཤིག་ཁོང་རྩེད་ཐང་གྲོང་ལ་ཕེབས་དུས་ཁྱིམ་ཚང་ཕྱུག་པོའི་བུ་
མོ་ཞིག་འོ་མ་བཞོ་བཞིན་ཡོད་པ་དང༌། ཁོང་གིས་དེ་དང་ཉེ་སར་ཌ་མ་རུ་དཀྲོལ་
བས་བ་འདྲོགས་ཏེ་འོ་མ་ས་ལ་འབོ་བས་བུ་མོས་ཁོང་ཁྲོའི་ངང་རས་ཆུང་བརྡུང་
བར་ཡོང་དུས་ཁོང་སྐུ་ལུས་རབ་ཏུ་མཚར་བས་ཡིད་དབང་འཕྲོག་ནས་ནང་དུ་
46



ཕེབས་རོགས་ཞེས་རེ་བ་ནན་པོ་ཞུས་པར་རས་ཆུང་གིས་“ངའི་བླ་མ་མི་ལ་རས་
པའི་མདུན་དུ་ངས་ཁྱིམ་ཚང་གི་ཐེམ་པ་མི་འགམ་པའི་མནའ་བསྐྱལ་ཚར་”ཞེས་
གསུངས་ཀྱང་བུ་མོ་དེས་མི་གཞན་གྱི་རོགས་རམ་འོག་ཁང་པའི་རྒྱབ་ནས་ལས་
འཛེགས་བཙུགས་ཏེ་ཨ་ན་ཨུ་ཚུགས་ཀྱིས་ཐོག་ཁར་གདན་དྲངས། །
དེ་ནས་མོ་དགའ་སྤྲོའི་ངང་ཐབ་ཚང་དུ་སོང་ནས་གསོལ་ཇ་དང་གསོལ་
ཆས་གྲ་སྒྲིག་བྱེད་བཞིན་པའི་སྐབས་དེར་རས་ཆུང་གིས་གནས་ཚུལ་མི་ལེགས་
པར་གཟིགས་ནས་རྒྱབ་ཀྱི་སྐས་འཛེགས་ལས་བབས་ཏེ་ཉ་མགོ་གྲུ་སའི་ཕྱོགས་སུ་
བྲོས། རས་ཆུང་གྲུ་ སར་ཕེབས་ པ་ དང༌། གྲུ་དཔོན་ བསོད་ནམས་ བག་ གྲོ་
སོགས་གྲུ་པ་ཚོས་“ཁྱེད་རང་མགུར་གླུ་མཁས་པ་ཞིག་ཡིན་ཚོད་འདུག་པས་ང་
ཚོས་ཁྱེད་ལ་གྲུ་གཏོང་དགོས་ན་ཁྱེད་ཀྱིས་ང་ཚོའི་གྲུ་འདིར་བསྟོད་པ་ཞིག་ཕུལ་
དང”ཞེས་ཟེར་མ་ཐག་རས་ཆུང་གིས་“དེ་རིང་རས་ཆུང་ཉ་མགོ་གྲུ་ཁར་སླེབས།
གྲུ་དཔོན་བཀའ་བཞིན་བསྟོད་པ་ཚིག་གསུམ་འབུལ། ཉ་མགོ་གྲུ་དེ་བླ་མའི་ཆོས་
ར་འདྲ། བསོད་ནམས་བག་གྲོ་རྩ་བའི་བླ་མ་འདྲ། འགྲུལ་པ་ཚོ་ནི་བཀའ་ཆོས་
ཞུ་མཁན་འདྲ་”ཞེས་མགུར་བླངས་པས་ཚང་མ་དགའ་ཐག་ཆོད། ཡང་བསོད་
ནམས་བག་གྲོས་ད་འོ་ན་ཁྱེད་ཀྱིས་ང་ཚོའི་གྲུ་འདིར་སྨད་པའི་མགུར་གླུ་ཞིག་
ལེན་དང་ཟེར་བས་རས་ཆུང་གིས་གྲེ་བ་སངས་ཙམ་གནང་ནས་“དེ་རིང་རས་
ཆུང་ཉ་མགོ་གྲུ་ལ་སླེབས། གྲུ་དཔོན་བཀའ་བཞིན་སྨད་པ་ཚིག་གསུམ་འབུལ།
ཉ་མགོ་གྲུ་དེ་བཤས་པའི་བཤན་ར་འདྲ། བསོད་ནམས་བག་གྲོ་བཤན་པ་ལག་
དམར་འདྲ། འགྲུལ་པ་ཚོ་ནི་ཤ་ལུག་ཚེ་ཟད་འདྲ”ཞེས་གསུངས་པས་གྲུ་པ་ཚོ་
ཁོང་ཁྲོ་བཟས་ཏེ་གྲུ་མ་བཏང་། དེའི་ཚེ་རྩེད་ཐང་གི་བུ་མོ་དེའང་རས་ཆུང་རྗེས་
འདེད་བྱེད་པར་ཡོང་ནས་ཉེ་སར་སླེབས་ཟིན་པས་རས་ཆུང་གིས་རང་གི་རྫུ་
འཕྲུལ་ལ་བརྟེན་ནས། ཀོ་གདན་གྲུ་བཞི་ཀོ་བའི་ཚུལ་དུ་བྱས། འཁར་རྒྱུག་
དཀར་པོ་སྐྱ་བའི་ཚུལ་དུ་བྱས། རས་ཆུང་རང་ཉིད་གྲུ་པའི་ཚུལ་དུ་བྱས་ནས་
གཙང་པོ་བདེ་བླག་ངང་བཅད་དེ་ཆུ་ཕ་རིར་ཕེབས་པ་དང་ཀོ་གདན་གྲུ་བཞི་དེ་



བརྡབ་བརྡབ་ལན་གསུམ་གནང་བས་ས་ཆ་དེར་ཆུ་ཤིང་འོམ་བུ་ཧ་ཅང་མང་པོ་
སྐྱེས་པ་དེ་ནི། དུས་དེང་སང་ཡང་འོན་གྱི་མདའ་ན་གཞན་གང་དུའང་མེད་
པའི་ཆུ་ཤིང་འོམ་བུའི་གླིང་ཁ་ཞིག་ཡོད་པ་དེ་ཡིན་ནོ། །
ཤེལ་བྲག་ཕུག
ཤེལ་བྲོག་ཅེས་པའི་གནས་རི་ཁྱད་པར་ཅན་དེ་ནི་ཡར་ཀླུང་གི་རྒྱལ་སྒོ་ནུབ་མ་
སྲུང་བའི་གྱད་མི་སྟོབས་ཆེན་ཞིག་དང་འདྲ་ལ་རྒྱལ་སྒོ་ཤར་མ་སྲུང་མཁན་ནི་
མགོན་པོ་རི་ཡིན་ཞེས་གྲགས།
དེ་ཡང་ཤེལ་བྲག་ཕུག་ནི་ཤེལ་བྲག་རི་བོའི་རྩེ་མོར་མ་སླེབས་ཙམ་དུ་ཡོད་
ཅིང་། བྲག་ཕུག་འདིའི་ནང་སྤྱི་ལོའི་དུས་རབས་བརྒྱད་པར་སློབ་དཔོན་པད་མ་
འབྱུང་གནས་ཀྱིས་སྒོམ་སྒྲུབ་ཡུན་རིང་གནང་མྱོང་ཡོད་པས་བྱིན་རླབས་ཤིན་ཏུ་
ཆེ། སློབ་དཔོན་ཆེན་པོས་འདི་གར་སྒྲུབ་པ་གནང་དུས་ཕྱི་ལ་མཁའ་འགྲོ་ཆོས་
སྐྱོང་སྤྲིན་ལྟར་འཐིབས་པ་དང་། ནང་དུ་བཀའ་སྲུང་དམ་ཅན་བྲན་ལྟར་བཀོལ་
ཞིང་། གནས་འདིར་ཡིད་ཀྱི་དངོས་གྲུབ་ཐོབ་པས་མངོན་ཤེས་དང་རྫུ་འཕྲུལ་ལ་
ཐོགས་པ་མེད་པར་གྱུར། །
ཤེལ་བྲག་ཕུག་གི་རྟེན་གཙོ་གུ་རུའི་སྐུ་མཐོང་གྲོལ་རིན་པོ་ཆེ་འདི་ཉིད་ནི།
རྗེ་འབངས་ཉེར་ལྔའི་ནང་ཚན་གཡུ་སྒྲ་སྙིང་པོའི་སྐུ་སྐྱེ་ཆོས་རྗེ་དུར་ཁྲོད་རས་
ཆེན་ནམ། འགྲོ་མགོན་གཙང་པ་རྒྱ་རས་ཡེ་ཤེས་རྡོ་རྗེ་ནས་ཤེལ་བྲག་གི་འདབ་
ཞོལ་བཙན་ཐང་ཉང་སྟོད་སྒང་དུ་ལྷ་མིའི་རིན་ཆེན་སྣ་ཚོགས་བཞུ་བཏུལ་གྱིས་སྐུ་
སྨད་ལུགས་སུ་བླུགས་པར་མཛད་པ་ན། སྐུ་སྟོད་རང་བྱུང་མཁའ་སྤྱོད་ནས་
ཕེབས་པར་གྲགས་པ་དེར་(ད་ལྟ་ཁྲ་འབྲུག་གཙུག་ལག་ཁང་གི་ཡང་སྟེང་དུ་བཞུགས།)
མི་ལོ་བདུན་བརྒྱ་ལྷག་ཙམ་གྱི་ལོ་རྒྱུས་ཡོད། །
གཞན་ཡང་ཤེལ་བྲག་གྲ་ཚང་ནི་ཐོག་མར་ཆོས་རྗེ་དུར་ཁྲོད་རས་ཆེན་ནས་
ཕྱག་བཏབ་ཅིང་། སྔར་གླིང་རས་བཀའ་བརྒྱུད་སྔགས་དགོན་ཡིན་ལ། རྒྱལ་
མཚོམའི་དུས་རྡོ་རྗེ་བྲག་གི་དགོན་ལག་ཏུ་གྱུར་རྗེས་དེ་བས་རྒྱ་བསྐྱེད་དང་
48པ་



མཛད་འཕྲིན་རྒྱས་པོ་བྱུང་།
ནང་རྟེན་གཙོ་བོ་གུ་རུའི་ཆོས་གོས་ཉི་ཟེར་མར་གྲགས་པ་ཟ་ཧོར་རྒྱལ་པོས་
ལ་བའི་གུ་རུའི་དབུ་ཞྭ་དང༌། ཞབས་ལྷམ། བྲམ་ཟེ་སྐྱེ་བདུན། དུང་རྣ་ཅན་
གྱི་ཕྱག་ངར། སློབ་དཔོན་ཆེན་པོས་ཆང་ཁལ་ལྔ་བརྒྱ་གསོལ་བའི་ཀ་པ་ལི་ཡིན་
པར་གྲགས་པའི་ཨ་ཡིག་རང་བྱོན། ཨུ་རྒྱན་གྱིས་གཞོང་པ་ལྷ་ཆུར་ངན་འགྲོའི་
རྒྱུན་བཟང་བཏོན་པའི་ཕྱག་འཁར་སོགས་རིན་ཐང་བྲལ་བ་མང་དུ་མཆིས།
ད་དུང་ཤེལ་བྲག་ཕུག་གཙོ་བོའི་གཡས་གཡོན་དང་སྟེང་འོག་ཏུ་ངོ་མཚར་
ཅན་གྱི་བྲག་ཕུག་མང་པོ་ཡོད་པ་དེ་དག་ནང་དུའང་སྔོན་བྱོན་སྐྱེས་བུ་དམ་པ་
མང་པོས་སྒོམ་སྒྲུབ་གནང་མྱོང་ཡོད་པ་དང༌། ལྷག་པར་དུ་ཡར་ཀླུང་ཤེལ་བྲག་
གི་དུར་ཁྲོད་དེ་ནི་སློབ་དཔོན་ཆེན་པོས་དངོས་སུ་བྱིན་གྱིས་བརླབས་པ་ཞིག་ཡིན་
པས་དེར་ཕུང་པོ་བསྐྱལ་ན་ངན་སོང་ལས་ཐར་ཏེ་མཐོ་རིས་གནས་སུ་འཕོས་པ་
ནི་ལོ་རྒྱུས་ལས་“བསམ་ཡས་མཆིམས་ཕུ་ཡར་ཀླུང་ཤེལ་གྱི་བྲག ཡེར་པ་ཟླ་བ་
ཕུག་བཅས་དུར་ཁྲོད་གསུམ། རྒྱ་གར་བསིལ་བ་ཚལ་དང་མཉམ་པའི་ཕྱིར།
ཕུང་པོ་བོར་ན་མཁའ་སྤྱོད་གནས་སུ་གཤེགས།”ཞེས་གསལ་བ་ལྟར་རོ།།



ལེའུ་བཞི་པ། ངོ་མཚར་ཡིད་དབང་འཕྲོག་པའི་
གནས་ལྗོངས་འགའ་ཞིག
ཡར་འབྲོག་གཡུ་མཚོ།
བརྗིད་ཆགས་ཧི་མ་ལ་ཡའི་མུ་ཁྱུད་ ལྷུན་པོའི་ཁྲོད་ན་ངོ་མཚར་དཔོག་
དཀའ་བའི་གནས་ཤིག་ཏུ། མཛེས་སྡུག་ཡིད་དུ་འོང་བའི་ལྷ་མཚོ་ཞིག་ཡོད་པ་
དེ་ནི་སྙན་གྲགས་ཀུན་ཏུ་ཁྱབ་པའི་ཡར་འབྲོག་གཡུ་མཚོ་ཞེས་པ་དེ་ཡིན།
དེ་ཡང་ཡར་འབྲོག་གཡུ་མཚོ་ནི་བོད་ལྗོངས་ལྷོ་ཁ་ས་ཁུལ་གྱི་སྣ་དཀར་རྩེ་
རྫོང་དང་གོང་དཀར་རྫོང་ཁོངས་སུ་གནས་ཤིང་། རྒྱ་ཁྱོན་སྤྱི་ལེ་གྲུ་བཞི་མ་
༦༣༨.དང་ཆུ་གསོག་ཚད་སྤྱི་ཁྲེ་རྒྱ་དཔངས་ ༡༦༠ཡོད་པ་དང་། མཚོ་མོའི་ཆ་
སྙོམས་གཏིང་ཚད་སྤྱི་ཁྲེ་ ༢ ༥དང༌། གཏིང་རིང་ཤོས་ལ་སྤྱི་ཁྲེ་༦༠ཡོད་ཅིང་།
མཚོ་དེའི་ ཤར་ནུབ་རིང་ཚད་ལ་སྤྱི་ལེ་ ༡༣༠དང༌། ལྷོ་བྱང་ཞེང་ཚད་སྤྱི་ལེ་
༧༥ཡོད།
ཡར་འབྲོག་གཡུ་མཚོའི་བཟོ་དབྱིབས་ནི་འཇིགས་སུ་རུང་བའི་འབུ་སྲིན་
སྡིག་པ་ར་ཙ་དང་འདྲ་ལ། ལྷོ་ཞེང་ཆེ་ལ་བྱང་ངོས་གུ་དོག་པ་དང་མཚོ་བརྒྱུད་དུ་
མཚོ་ལག་སྡོམ་གྱི་སུག་ལག་བརྐྱངས་པ་ལྟར་ཆགས། མཚོའི་དཀྱིལ་ལམ་ནང་དུ་
གླིང་ཕྲན་ ༢ ༡ཡོད་པའི་ནང་གླིང་ཕྲན་གསུམ་ གྱི་སྟེང་དགོན་པ་ཡོད་པ་དང༌།
གླིང་ཕྲན་གཉིས་ཀྱི་སྟེང་ཁག་སོ་སོར་ཡུལ་མི་དུད་ཚང་བཅུ་གྲངས་རེ་གནས་
50



ཤིང་། དེ་མིན་གྱི་གླིང་ཕྲན་ནི་མི་མེད་བྱ་ཡི་གླིང་ཕྲན་ཡིན་པ་དང༌། གླིང་ཕྲན་
དེ་ཚོའི་ཐོག་བྱ་རིགས་སྣ་ཁ་འཛོམས་ཤིང་། བྱ་གྲངས་ཧ་ལས་དགོས་པའི་མང་
པོ་ཡོད་སྟབས་དཔྱིད་ཀ་གླིང་ཕྲན་ཐོག་བསྐྱོད་ཚེ་བྱ་ཡིས་ནམ་མཁའ་བསྒྲིབས་པ་
དང༌། སྒོ་ངས་རྐང་པ་འཛུགས་ས་མེད་པས་དེར་“བྱ་ཡི་འཇིག་རྟེན་དང༌། སྒོ་
ངའི་རྒྱ་མཚོ”ཞེས་ཟེར་བ་དང་། ད་དུང་གླིང་ཕྲན་དེ་དག་གི་ཐོག་རང་བྱུང་ཉི་
གདུགས་ལྟ་བུའི་ཤུག་ པ་ སོགས་ ཤིང་རིགས་དང་སྒྱུ་རྩལ་མཁས་པས་ཆེད་དུ་
བཟོས་པ་ལྟ་བུའི་ཕ་བོང་ངོ་མཚར་ཅན་མང་པོ་ཡོད། །
མཚོ་འདིའི་མིང་ལ་“ཡར་འབྲོག་གཡུ་མཚོ་”ཞེས་ཟེར་བའི་“ཡར་འབྲོག་”
ནི་མཚོ་གནས་ཡུལ་གྱི་ས་མིང་ཡིན་པ་དང༌། “གཡུ་མཚོ”ནི་མཚོ་མདངས་རིན་
ཆེན་གཡུ་ལྟར་སྔོ་བས་སམ་ཡང་ན་མཚོ་འདི་རིན་ཆེན་གཡུ་ལྟར་རིན་ཐང་བྲལ་
བའི་གནས་མཚོ་རྩ་ཆེན་ཞིག་ཡིན་པས་དེ་ལྟར་བརྗོད། །
མཚོ་འདིའི་ནང་ཉ་རིགས་ཧ་ཅང་མང་བས་གལ་ཏེ་མཚོ་ཆུ་གཙང་འཐེན་
བྱས་ན་ཉ་ཡིས་མཚོ་མཐིལ་མཐུག་ཚད་སྤྱི་ཁྲེ་ ༢ཙམ་ཟིན་ཐུབ་ལ། མཚོ་ལག་
ནང་དུ་སྦར་ཉུལ་བྱས་ནའང་ཉ་འཛིན་ཐུབ་པ་ནི་ཁྱེད་ཀྱིས་དངོས་སུ་གཟིགས་ན་
གཞི་ནས་ཡིད་ཆེས་ཐུབ།
ད་དུང་མཚོ་འདིའི་ནང་ལ་འགྲོན་བུའི་རིགས་དང་། སྦལ་པའི་རིགས།
གཞན་ཡང་མིང་མི་ཤེས་པའི་སྲོག་ཆགས་ཆུང་འབྲིང་མང་པོ་ཡོད་པ་མ་ཟད་ཡ་
མཚན་ཅན་གྱི་གཅན་གཟན་དང་། མཚོ་རྟ་མཚོ་གླང་སོགས་ཡོད་པའི་བཤད་
སྲོལ་ཀུན་ཏུ་ཁྱབ།
དེ་བཞིན་ཡར་ འབྲོག་གཡུ་མཚོའི་ ཉེ་ འཁོར་ དུ་ ཅུང་ ཆེ་ བའི་ མཚོའམ་
མཚེའུ་ལྔ་ཡོད་པའི་ནང་ནས་ཆེ་ཤོས་ཕུ་མ་གཡུ་མཚོ་ལ་རྒྱ་ཁྱོན་སྤྱི་ལེ་གྲུ་བཞི་མ་
༢༨ ༩ཡོད་པ་དང་། ཆུང་ཤོས་གྲེམས་མཚོ་ལ་རྒྱ་ཁྱོན་སྤྱི་ལེ་གྲུ་བཞི་མ་༣༨ ལས་
མེད་ཅིང་། ད་དུང་མཚོའི་གཡས་གཡོན་དུ་སྐར་མ་ གླིང་(དཀར་མོ་)རྩྭ་ཐང་
དང་། སྦ་ཆོད་རྩྭ་ཐང་། གནམ་རྒྱལ་རྩྭ་ཐང་སོགས་མུའུ་ཁྲི་བརྒལ་བའི་གྲགས་



ཅན་རྩྭ་ཐང་གཅིག་ལས་གཅིག་ཆེ་བ་དང་། གཅིག་ལས་གཅིག་མཛེས་པ་ཡོད་
པ་དེ་དག་གི་ཐོག་ཕྱུགས་རིགས་ནམ་མཁའི་སྐར་ཚོགས་ལྟར་མང་ཞིང་། མེ་
ཏོག་མིག་གི་བདུད་རྩི་ལྟར་མཛེས་པ། ད་དུང་རྩ་ཆེའི་སྲོག་ཆགས་རྐྱང་དང༌།
གཉན། གཟིག་སོགས་དང་། དེ་མིན་ཆུང་གྲས་གཡི་དང་། སྤྱང་ཀི། གླ་བ།
དགོ་བ། འཕྱི་བ། ཁྲུང་ཁྲུང་། ངང་པ་སོགས་རང་བྱུང་སྲོག་ཆགས་ཀྱི་ར་བ་
ཞིག་ལྷུན་གྱིས་གྲུབ་ཡོད།
གཞན་ཡང་ཡར་འབྲོག་གཡུ་མཚོའི་མཛེས་ལྗོངས་ཁུལ་དུ་གངས་རི་ཧ་
ཅང་མང་པོ་ཡོད་པ་དེ་དག་ནི་གཡུ་མཚོའི་ཆུའི་འབྱུང་ཁུངས་གཙོ་བོ་ཡིན་ཞིང་།
དེ་མིན་དབྱར་དུས་ལུང་གཤོང་ག་ས་གང་ནས་རྒྱུག་ཆུ་གཡུ་མཚོའི་ནང་བབས་ཀྱི་
ཡོད། །
གངས་རི་དེ་དག་ནང་ནས་གྲགས་ཆེ་ཤོས་ གནོད་སྦྱིན་གང་བཟང་ཡིན་
ཞིང༌། དེར་མཐོ་ཚད་རྒྱ་མཚོའི་ངོས་ལས་སྤྱི་ཁྲེ་༧༢༠༦ཡོད་པ་དང༌། ལ་རྩེར་
ལོ་ཧྲིལ་པོ་གངས་མི་བཞུར་བ་དང༌། ལ་སྐེད་དུ་མཚེའུ་གཉིས་ཡོད་ཐོག་རྦབ་ཆུ་
འགའ་ཞིག་ཡོད་པ་གང་སྦུག་ལུང་ཤུར་བརྒྱུད་ནས་བབས་ཤིང༌། རྦབ་ཆུ་ཆེ་
ཤོས་ཤིག་ཡོད་པ་དེར་མཐོ་ཚད་སྤྱི་ཁྲེ་༦༩ དང༌། ཆུ་ཆེ་ཤོས་ཀྱི་སྐབས་ཁ་ཞེང་སྤྱི་
ཁྲེ་༡༠ ཟིན་གྱི་ཡོད་པས་རྦབ་ཆུ་ཐུར་དུ་རྒྱུགས་སྐབས་ཆུ་སྒྲ་འབྲུག་ལྟར་བསྒྲགས་
ཤིང་། བལྟ་བའི་ཚེ་མཛེས་སྡུག་ངོམས་པ་མེད་པ་ཞིག་ཡོད། །
ད་དུང་ཡར་འབྲོག་མཛེས་ལྗོངས་ཁུལ་དུ་དགོན་པ་ཅུང་མང་པོ་ཡོད་པ་
དང༌། མང་ཆེ་བ་རྒྱབ་རི་ལ་བསྙེས་ཤིང་མདུན་མཚོ་དང༌ ཐག་ཉེ་སར་ཡོད།
དགོན་པ་དེ་དག་ནང་ནས་གྲགས་ཆེ་ཤོས་ནི་བསམ་སྡིངས་དགོན་པ་ཡིན་པ་
དང༌། བསམ་སྡིངས་དགོན་པ་ནི་སྣ་དཀར་རྩེ་རྫོང་ནས་ལམ་ཐག་སྤྱི་ལེ་ལྔ་ཙམ་
གྱི་སར་གནས་ཤིང་། སྤྱི་ལོའི་དུས་རབས་བཅུ་བཞིའི་དུས་དཀྱིལ་དུ་བསྐྲུན་པ་
ཞིག་རེད། དགོན་པ་དེར་སྤྱིར་ན་བུད་མེད་བླ་མས་བདག་སྐྱོང་གནང་གི་ཡོད་
པ་དང་། ད་བར་སྐུ་ཕྲེང་བཅུ་གཉིས་བྱུང་ཡོད་པ་མཐའ་དག་བུད་མེད་བླ་མ་
52



ཡིན་པས་དེ་འདྲ་བོད་ཀྱི་ཆོས་ལུགས་གྲུབ་མཐའ་ཁག་ནང་འདི་ཁོ་ན་ལས་མེད།
ད་ལྟའི་དགོན་བདག་བླ་མ་ནི་བསམ་སྡིངས་རྡོ་རྗེ་ཕག་མོ་ཡིན་པ་དང༌། ཁོང་
གིས་དེ་སྔ་རང་སྐྱོང་ལྗོངས་མི་དམངས་འཐུས་ཚོགས་ཀྱི་ཀྲུའུ་རེན་སྐུ་གཞོན་དང་།
སྲིད་གྲོས་ཀྱི་ཀྲུའུ་ཞི་སྐུ་གཞོན་སོགས་གནང་མྱོང་ཡོད།
མདོར་ན་ཡར་འབྲོག་གཡུ་མཚོ་ནི་བོད་ཀྱི་གྲགས་ཅན་མཚོ་བཞིའི་ཡ་གྱལ་
ཞིག་ཡིན་པ་དང༌། ཡར་འབྲོག་གཡུ་མཚོའི་མཛེས་ལྗོངས་ཁུལ་ནི་ཆེས་ངོ་མཚར་
ལྡན་ཞིང་། ཡ་མཚན་དཔོག་དཀའ་བ་ཞིག་སྟེ། དེར་རི་བོའི་ཁྲོད་དུ་མཚོ་དང༌།
མཚོའི་དཀྱིལ་དུ་གླིང་ཕྲན། གླིང་ཕྲན་ཐོག་ཏུ་དགོན་སྡེ། ཕྱོགས་མཚམས་ཀུན་
ཏུ་རྩྭ་རྩི་ཤིང་དང་མེ་ཏོག ཆུ་མིག་བྱ་རིགས་རི་དྭགས་སོགས་ཀྱིས་ཁེངས་ཡོད་
པས་དེ་ནི་ས་མཐོའི་མཚེའུ་དང་། གངས་རི། གླིང་ཕྲན། འབྲོག་ར། ཆུ་ཚན།
རི་སྐྱེས་སྲོག་ཆགས། དགོན་སྡེ་སོགས་ཡུལ་ལྗོངས་མང་པོ་གཅིག་ཏུ་འབྲེལ་བའི་
རང་བྱུང་གི་མཛེས་ལྗོངས་ཁྱད་པར་ཅན་ཞིག་ཡིན།
མིག་སྔར་སྒྱུར་བཅོས་སྒོ་དབྱེའི་གོམ་སྟབས་མགྱོགས་སུ་ཕྱིན་པ་དང་བོད་
ཀྱི་དཔལ་འབྱོར་ཉིན་བཞིན་གོང་དུ་འཕེལ་བའི་སྐལ་པ་བཟང་པོའི་ལོ་ཟླའི་ནང་
གནའ་བོའི་ཡར་འབྲོག་གཡུ་མཚོ་དེའང་རྨོངས་གཉིད་ལས་སད་དེ། འཛམ་
གླིང་ཡང་རྩེའི་མཐོ་ཤོས་དང་ཆེ་ཤོས་ཡིན་པའི་ཡར་འབྲོག་གཡུ་མཚོའི་གློག་ཁང་
ལ་རང་ནུས་ཡོད་ཚད་ལེགས་སྐྱེས་ཕུལ་ཏེ་འོད་ཟེར་སྟོང་ལྡན་གྱི་ཕ་ཡུལ་བོད་
གསར་འཛུགས་སྐྲུན་ཆེད་དུ་རླབས་ཆེ་བའི་བྱས་རྗེས་བཞག་དང་འཇོག་བཞིན་
ཡོད།
ལྷ་མོའི་བླ་མཚོ།
ལྷ་མོའི་བླ་མཚོ་ནི་བོད་ལྗོངས་ལྷོ་ཁ་ས་ཁུལ་རྒྱ་ཚ་རྫོང་ཁོངས་སུ་གནས་



ཤིང་། སྐད་གྲགས་ཡོད་པའི་ས་མཐོའི་མཚེའུ་དེའི་རྒྱ་ཁྱོན་ལ་སྤྱི་ལེ་ངོས་སྙོམས་
གྲུ་ བཞི་ མ་ ༢ དང༌། རྒྱ་ མཚོའི་ངོས་ལས་མཐོ་ཚད་སྤྱི་ཁྲེ་ ༥༢ ༠༠ཡོད་ ཅིང་།
མཚོ་དབྱིབས་ནི་མིའི་ཀ་ལི་དང་འདྲ་ལ་མཚོ་འདིའི་ནང་ནས་མཚོ་མཇལ་སྣ་
ཚོགས་བསྟན་གྱི་ཡོད་པར་བརྟེན་བོད་ཡོངས་སུ་སྙན་གྲགས་ཤིན་ཏུ་ཆེ། རྩེད་
ཐང་ནས་ལམ་ཐག་སྤྱི་ལེ་ ༢ ༠༩ཡོད། སྔར་ཏཱ་ལའི་བླ་མ་དང་པཎ་ཆེན་སྐུ་ཕྲེང་
རིམ་བྱོན་ སོགས་ ཡང་སྲིད་ངོས་ འཛིན་ སྐབས་ ལྷ་ མོའི་ བླ་མཚོའི་ མཚོ་ མཇལ་
གཟིགས་ནས་བརྟག་དཔྱད་གནང་སྲོལ་ཡོད།
དེ་ཡང་མཚོ་འདིར་ལྷ་མོའི་བླ་མཚོ་ཞེས་ཟེར་དོན་ནི། དཔལ་ལྡན་ལྷ་མོའི་
བླ་མཚོ་ཡིན་པས་དེ་ལྟར་བརྗོད།
མཚོ་འདི་པུར་རྒྱལ་བཙན་པོའི་དུས་ནས་ཡོད་ཀྱང་ཐོག་མར་གནས་ སྒོ་
འབྱེ་མཁན་ནི་ཏཱ་ལའི་སྐུ་ཕྲེང་གཉིས་པ་དགེ་འདུན་རྒྱ་མཚོ་ཡིན་པ་དང༌། ཁོང་
གིས་གནས་སྒོ་ཕྱེ་བ་ནས་བཟུང་མཚོ་མཇལ་བསྟན་འགོ་ཚུགས།
རྒྱལ་བ་དགེ་འདུན་རྒྱ་མཚོ་ནི་སྤྱི་ལོ་ ༡༩༧༥ལོར་སྐུ་འཁྲུངས་ པ་ དང༌།
༡༥༩ ༢ལོར་སྐུ་གཤེགས་ པས་ གནས་ སྒོ་ འབྱེ་ བའི་ དུས་ཚོད་ནི་སྤྱི་ལོའི་དུས་
རབས་བཅོ་ལྔའི་དུས་འགོར་ཡིན་ངེས།
མཚོ་འདི་ ཤིན་ ཏུ་ གཉན་པས་ འགྲམ་ དུ་ སྐད་ཆེ་ཙམ་བརྒྱབ་ཀྱང་ སེར་
བའམ་གངས་བབས་པ་དང༌། ཡང་ན་རླུང་འཚུབ་དྲག་པོ་ལངས་ཀྱི་ཡོད་ཅེས་
ཀུན་ལ་གྲགས།
མཚོ་འདིའི་མཚོ་བདག་དཔལ་ལྡན་ལྷ་མོའི་མགོན་ཁང་ཞིག་ཡོད་པ་ནམ་
རྒྱུན་དམ་སྦྱར་ཡིན་རུང་ཏཱ་ལའི་སྐུ་ཕྲེང་རིམ་བྱུང་ལོ་རེར་ཐེངས་རེ་ཕེབས་ཀྱི་
ཡོད་པས་དེ་དུས་སྒོ་ཐེངས་རེ་འབྱེ་གི་ཡོད། ད་དུང་མཚོ་འདི་དང་ཉེ་བའི་སར་
རྗེ་དགེ་འདུན་གྲུབ་པས་ ༡༥༠༩ལོར་ཕྱག་བཏབ་པའི་《ཆོས་འཁོར་རྒྱལ་ལེགས་
བཤད་སྒྲོག་པའི་དགའ་ཚལ་བཀྲ་ཤིས་ལྷུན་གྱིས་གྲུབ་པའི་དགོན་》ཡོད་ཅིང་།
ཕྱིས་བསྡུས་མིང་ལ་《ཆོས་འཁོར་རྒྱལ་》ཟེར།



སྔར་དགོན་པ་འདིའི་གཙུག་ལག་ཁང་དངོས་གཞི་ལ་ ཀ་ རིང་བདུན་ཅུ་
ཐམ་པ། གཙང་ ཁང་ ཀ་ རིང་ བརྒྱད། སྒོ་འཕྱོར་ ཀ་ བ་ བཞི་ བཅས་ ཀ་ རིང་
བརྒྱད་ཅུ་གྱ་གཉིས་ཡོད་ཐོག་དགེ་འདུན་ཞལ་གྲངས་མང་ཞིང༌། སྔགས་མཚན་
ཉིད་ཀྱི་ཕྱག་ལེན་རྣམ་པར་དག་པས་མངའ་དྭགས་རྒྱལ་གསུམ་(འོན་མངའ་རིས་
གྲྭ་ཚང་དང་རྒྱ་ཚ་དྭགས་པོ་གྲྭ་ཚང༌། ཆོས་འཁོར་རྒྱལ་) ཞེས་བོད་ལྗོངས་ཡོངས་སུ་
རླུང་ལྟར་གྲགས་སོ་
ལྷོ་བྲག་མཁད་ཆུ་
ལྷོ་བྲག་མཁར་ཆུ་ནི་ལྷོ་ཁ་ས་ཁུལ་ལྷོ་བྲག་རྫོང་ཁོངས་སུ་ཡོད་ཅིང༌། རྩེད་
ཐང་ནས་ལམ་ཐག་སྤྱི་ལེ་ ༩ ༡༠ ཡོད་པ་དང༌། མཐོ་ཚད་རྒྱ་མཚོའི་ངོས་ལས་
རྨིད་༣ ༢ ༥ ༡ ཡོད། སྔར་ཤིང་ནགས་ཀྱིས་ཡོངས་སུ་བཏུམས་པའི་མཛེས་ལྗོངས་
བལྟ་ན་སྡུག་པ་ཞིག་ཡོད་པ་ལ། ཕྱིས་སློབ་དཔོན་པད་མ་འབྱུང་གནས་ཡུལ་
དེར་བྱོན་ཏེ་སྒོམ་སྒྲུབ་ཡུན་རིང་གནང་བས་ སློབ་དཔོན་པད་ མའི་ ཐུགས་ཀྱི་
གནས་མཆོག་རྩ་ཆེན་ཞིག་ཏུ་གྱུར། གནས་འདིའི་ཕུ་ན་འོད་གསལ་ཆོས་རྫོང་གི་
ལྷུན་པོ་རྡོ་རྗེ་ཕག་མོའི་རྣམ་པ་བརྗིད་ཆགས་པ་དང༌། བར་ན་གནས་མཆོག་
ཁྱུང་ཆེན་ནམ་མཁའི་རྫོང་ཆེན་ཞེས་པའི་བྲག་རི་བྱ་ཁྱུང་བར་སྣང་ལྡིང་བ་དང་
འདྲ་བ། མདའ་ན་མཉམ་མེད་སེང་གེ་རྫོང་ཆེན་ཞེས་པ་ཞབས་ནས་འགྱུར་མེད་
ཀ་བ་བཙུགས་པ་ལྟ་བུ་བཅས་ངོ་མཚར་གྱི་རྫོང་གསུམ་དང་། ཕྱོགས་བཞིར་
རིང་བའི་གནས་བཞི། ཉེ་བའི་གནས་བཞི་སོགས་ཀྱིས་ཁོར་ཡུག་མཛེས་པར་
བསྐོར་བའི་རི་དུང་དཀར་ཞལ་བུག་ལྟ་བུའི་སྟེང་དུ་ཀུན་མཁྱེན་པད་མ་དཀར་
པོས་ངོ་མཚར་ཁྱད་དུ་འཕགས་པའི་ལྷོ་བྲག་མཁར་ཆུ་ཞེས་པའི་དགོན་པ་འདི་
ཉིད་ཕྱག་ བཏབ་ ཅིང་། ་ དགོན་ པའི་ མཚན་ ལ་ མཁར་ ཆུ་ ཞེས་ ཞུ་ དོན་ ནི།



གནས་མཆོག་ཙ་རི་གཉིས་པ་ལྷ་མོ་ཡི་མཁར་ཆེན་བྲག་མཁར་བདེ་མཆོག་རང་
བྱོན་ནམ་མཁའ་ལ་བསྙེགས་འདྲའི་མདུན་ནས་བྱིན་ཅན་གྱི་ཕུ་ཆུ་རྒྱུགས་པས་
མཚན་མཁར་ཆུ་ཞེས་གསོལ། དགོན་པ་འདིའི་རྟེན་གཙོ་ཨོ་རྒྱན་ཟ་ཧོར་གྱི་ཆ་
བྱད་སྐུ་ཚད་ཐོག་ས་གསུམ་པ་དེ་ཉིད་ཀྱི་གཟུངས་སུ་མཚོ་ནང་གུ་རུ་ཁྲི་ཕྲག་བཅུ་
གཉིས་ཙམ་ཡོད་པས་གཙོས་རིན་ཐང་བྲལ་བའི་སྐུ་གསུང་ཐུགས་རྟེན་གྲངས་
ལས་འདས། །
ད་དུང་གནས་མཆོག་འདི་ན་རང་བྱོན་གྱི་སྒྲོལ་མ་ཉེར་གཅིག་དང༌། དེའི་
མདུན་དུ་རང་བྱུང་གཡུའི་རྡོ་བཅལ་དང་འདྲ་བའི་གཡུ་སྒྲོལ་གྱི་བླ་མཚོ། དངུལ་
གཞོང་ཇ་ཁུས་བཀང་བ་དང་འདྲ་བའི་ཞིང་སྐྱོང་གི་བླ་མཚོ། འཇིགས་རུང་མཚོ་
ནག་གཏེར་བདག་དགེ་བསྙེན་སྨྱོ་ཁའི་བླ་མཚོ་ལ་སོགས་པ་དང་། དེ་བཞིན་
མཁའ་འགྲོའི་བྲོ་རྭ། ནམ་ མཁའི་ སྙིང་ པོའི་ ཞབས་རྗེས། ཟབ་གཏེར་གྱིས་
ཡོངས་སུ་བཀང་བའི་གཏེར་ཁུང་སོགས་མཐའ་ཡས་པ་ཡོད། །
དེ་དག་དང་མི་རིང་བའི་ས་ན་གཏེར་སྟོན་གུ་རུ་ཆོས་དབང་གིས་གནམ་
ལྕགས་ཕུར་པ་ཁྲུ་གང་བྲག་ནས་གཏེར་དུ་བཞེས་ཤུལ་ཡོད་པས་མཚན་ལའང་
ལྕགས་ཕུར་ ཅན་ ཞེས་ གསོལ་ བའི་ དགོན་ པ་ ཁྱད་ པར་ ཅན་ དངོས་བྱོན་སྐྱེས་
མཆོག་དམ་པའི་ཕྱག་བཟོ་དངོས་ཡིན་པའི་སྐུ་གསུང་ཐུགས་རྟེན་མང་པོ་ཡོད་
ཅིང༌། ཁྱད་པར་དུ་གཏེར་སྟོན་ཉང་ཉི་མ་འོད་ཟེར་གྱི་ཕྱག་བཟོ། ཞིང་སྐྱོང་
དུར་ཁྲོད་ལྷ་མོ་སྐུ་མདོག་དམར་སྨུག་ཞལ་མདངས་སྣ་ཚོགས་སྟོན་པ་དེས་མཚན་
མོ་མི་བཞིན་དུ་མངོན་པར་རྒྱུ་བ་དང༌། དུང་དཀར་གཤོག་སྟེང་གི་དུར་ཁྲོད་
འཇིགས་སུ་རུང་བ་ཁྲག་དང་ཞག་གིས་ས་རྡོ་སྣུམ་པོར་བྱས་ཤིང་། ཤི་སྐུ་རིང་
ཐུང་སྣ་ཚོགས་བལ་འདབ་ལྟར་གཡོ་བ་སོགས་མཐོང་བ་ཙམ་གྱིས་སྐྱི་གཡའ་བ།
མདོར་ན་ལྷོ་བྲག་མཁར་ཆུ་ཞེས་པའི་གནས་མཆོག་འདི་ཉིད་ནི་གཅིག་ནས་དད་
ལྡན་སྐྱེ་བོ་ཆོས་མཇལ་ཞུ་སའི་གནས་ཁྱད་པར་ཅན། སྔོན་བྱོན་དམ་པ་མང་
པོས་ཞབས་ཀྱིས་བཅགས་ཤིང༌། རང་བྱུང་སྐུ་གསུམ་ཐུགས་རྟེན་གྱིས་ཡོངས་སུ་
56



གང་བ། གཉིས་ནས་ལྗོངས་རྒྱུ་བའམ་གཟིགས་སྐོར་གནང་སའི་མཛེས་ལྗོངས་
ཁྱད་པར་ཅན། ཁོར་མོ་ཁོར་ཡུག་སྔོ་ལྗང་ནགས་དང་དྲི་ཞིམ་མེ་ཏོག་སོགས་
ཀྱིས་ཁེངས་ཤིང་། གང་སར་དྭངས་ཆུ་ལྷུང་ལྷུང་རྒྱུ་བ། གསུམ་ནས་ཐུན་མོང་
མ་ཡིན་པའི་སྤྲེལ་ཟླ་སྤྲེལ་ལོའི་དུས་སྟོན་ཆེན་མོ། སྤྲེལ་གྱི་ལོ་གཙོ་བོར་བྱས་པའི་
ལོ་ལྟར་བོད་ཟླ་ལྔ་པའི་ཚེས་བཅུ་ནས་བཟུང་ལྷོ་བྲག་མཁར་ཆུའི་ཚེས་བཅུ་ཞེས་
ཆོས་ལུགས་ཀྱི་བྱེད་སྒོ་སྤྱི་དང༌། ལྷག་པར་དུ་དགོན་པའི་གར་འཆམ་ངོ་མཚར་
ཡིད་དབང་འཕྲོག་པ་ལ་རང་ལྗོངས་དང་ནང་སའི་སྐྱེ་བོ་ངང་པ་པད་མཚོར་འདུ་
མོ་བཞིན་འདུ་བ་མ་ཟད་ཁྱིམ་མཚེས་འབྲུག་པ་སོགས་ཀྱི་སྐུ་མགྲོན་ཡང་ལོ་ལྟར་
ཡོང་གི་ཡོད།
ཡར་ཀླུང་གྲགས་ཅན་མཛེས་ལྗོངས་ཁུལ།
ཡར་ཀླུང༌ གྲགས་ ཅན་ མཛེས་ལྗོངས་ ཁུལ་ ནི་ རྒྱལ་སྲིད་སྤྱི་ ཁྱབ་ ཁང་ གི་
[1988]ཡིག་ཨང་51གིས་ཡོངས་བསྒྲགས་བྱས་པའི་མིག་སྔར་བོད་ཀྱི་རྒྱལ་ཁབ་
རིམ་པའི་གཙོ་གནད་གྲགས་ཅན་མཛེས་ལྗོངས་ཁུལ་གཅིག་པུ་དེ་ཡིན་ཞིང་། ལྷ་
སའི་ཤར་ལྷོའི་ཕྱོགས་ཀྱི་ལྷོ་ཁའི་ཁུལ་དུ་གནས་ཡོད། མཛེས་ལྗོངས་ཁུལ་དེར་
ཕུན་སུམ་ཚོགས་པའི་མཛེས་ལྗོངས་ཐོན་ཁུངས་དང་དེ་བས་མང་བའི་གནའ་
ཤུལ་གྲགས་ཅན་གྱི་སྙན་པ་གང་སར་ཁྱབ་ནས་“བོད་ལྷོའི་མུ་ཏིག་” ཅེས་འབོད་
ཀྱིན་ཡོད། ཡར་ཀླུང་གྲགས་ཅན་མཛེས་ལྗོངས་ཁུལ་ནི་རྩེད་ཐང་གྲོང་རྡལ་གྱིས་
ལྟེ་བ་བྱས་པའི་སྣེ་གདོང་དང༌། འཕྱོངས་རྒྱས། ཟངས་རི། ཆུ་གསུམ། རྒྱ་ཚ།
གྲྭ་ནང༌། གོང་དཀར་བཅས་རྫོང་བདུན་ལ་ཁྱབ་ཡོད་ཅིང༌། སྤྱིའི་རྒྱ་ཁྱོན་ལ་སྤྱི་
ལེ་གྲུ་བཞི་མ་༩༢ ༠ཡོད་པ་དང༌། ཁྱོན་མཛེས་ལྗོངས་ཁུལ་ཆེ་གྲས་༧དང་གནས་
ལྗོངས་༥༨ལ་དབྱེ་ཡོད། དེའི་ནང་རིམ་པ་དང་པོའི་ གནས་ལྗོངས་ ༣༥ཡོད།



o ir
ir
ic
མཛེས་ལྗོངས་ ཁུལ་ནང་མིས་བཟོས་ཡུལ་ལྗོངས་དང་རང་བྱུང་ཡུལ་ལྗོངས་ཀྱི་
རིགས་ཆ་ཚང་ཞིང་། དེ་དག་གཙོ་བོར་ཆུ་ཚན་དང༌། རྦབ་ཆུ། རྡོའི་མཆོད་
རྟེན། གངས་རི། ཆུས་དུས་བྲག་ཁུང༌། སྲོག་ཆགས། སྐྱེ་དངོས། གཙང་པོ་
དང་མཚོ། སྤྱི་ཚོགས་རིག་གནས་ཀྱི་སྣང་ཚུལ། ཡུལ་སྲོལ་གོམས་གཤིས། ཞིང་
ཐང་གི་མཛེས་ལྗོངས་སོགས་རིགས་ཆེན་པོ་བཅུ་གཅིག་ཡོད། གནས་འདི་ནི་
བོད་ཀྱི་གནའ་བོའི་ཤེས་རིག་གི་འབྱུང་གནས་དང་བོད་མི་རིགས་དར་ས་ཡིན་པ་
མ་ཟད། ཕག་གྲུའི་རྒྱལ་རབས་ཀྱིས་ “ རྫོང་གཞིས་” དོ་དམ་ལམ་ལུགས་ཐོག་
མར་གཏོད་ས་ཞིག་ཀྱང་ཡིན། བོད་ཀྱི་རྒྱལ་རབས་དང་པོ་གཉའ་ཁྲི་བཙན་པོ་
ནས་བསྟན་པ་ཕྱི་དར་ བར་དང༌། དེ་ནས་ད་ ལྟའི་བར་ གནས་པའི་བོད་ཀྱི་
དགོན་སྡེ་ཐོག་མ་བསམ་ཡས་གཙུག་ལག་ཁང་དང༌། ཕོ་བྲང་ཐོག་མ་ཡུམ་བུ་བླ་
མཁར། མཆོད་ཁང་ ཐོག་མ་ ཁྲ་འབྲུག་ གཙུག་ ལག་ ཁང་། ཐུ་ བོད་ དུས་ ཀྱི་
བཙན་པོ་རིམ་བྱོན་གྱི་བང་སོ་སྟེ་བོད་རྒྱལ་བང་སོ། བོད་ཀྱི་ལོ་རྒྱུས་དང་རིག་
གནས་བྱུང་ཚུལ་ལ་ཞིབ་འཇུག་བྱེད་པར་ཤུགས་རྐྱེན་དང་རིན་ཐང་གལ་ཆེན་
ལྡན་པའི་འཛུགས་སྐྲུན་ཀེ་རུ་ལྷ་ཁང་། བོད་ཀྱི་སྤྱི་ཚོགས་ བཀས་བཀོད་རྒྱུད་
འཛིན་ཞིང་བྲན་ལམ་ལུགས་ལ་སླེབས་པའི་བསྡུས་བརྙན་རྣམ་སྲས་གླིང་གཞིས་
ཀ བོད་ཀྱི་ལོ་རྒྱུས་ཐོག་གི་ཕྱོགས་བསྡུས་རང་བཞིན་གྱི་མཐོ་རིམ་སློབ་གྲྭ་ཞིག་
དང་མཚུངས་པའི་སྨིན་གྲོལ་ གླིང་དགོན་པ་སོགས་ཚང་མ་མཛེས་ལྗོངས་ཁུལ་
ནང་གནས་ཡོད། བོད་ཀྱི་རིག་གནས་ཀྱི་ཉིང་ཁུ་ཉམས་སུ་མྱོང་མཁན་གྱི་ཡུལ་
སྐོར་པས་གནས་འདི་ནི་སྤྲོ་གསེང་དང༌། ལྟ་སྐོར། ཞིབ་འཇུག་བཅས་བྱེད་
སྐབས་ཐོག་མར་གདམ་བྱའི་གནས་ཤིག་ཡིན། མཛེས་ལྗོངས་ཁུལ་ནང་རང་
བྱུང་མཛེས་ལྗོངས་བརྗིད་ཅིང་ཡིད་དུ་འོང་བ་དེ་དག་ནི་གཅིག་ལས་ གཅིག་
མཛེས་པ་ ལྟར་ དུ་ སྣང་ཞིང༌། བོད་ཀྱི་གཙང་པོ་ཆེ་ཤོས་ཡིན་པའི་ཡར་ཀླུང་
གཙང་པོའི་ཁ་རྒྱ་ཆེ་ཤོས་དེ་ཡང་མཛེས་ལྗོངས་ཁུལ་གྱི་དཀྱིལ་སྙིང་དུ་གནས་པ་
མ་ཟད་མཛེས་ལྗོངས་ཁུལ་ཁྱོན་ཡོངས་དང་འབྲེལ་ཡོད། ལོ་ཧྲིལ་པོར་གངས་
58



གསོག་མི་བཞུ་བའི་ཡར་ལྷ་ཤམ་པོ་དང་འོ་དེ་གུང་རྒྱལ་གྱིས་ཐུན་མིན་གྱི་སྒེག་
ཉམས་ངོམས་ཤིང༌། ཤམ་ཆུ་སྔོན་མོས་ཤང་ཤང་གི་གླུ་དབྱངས་ལེན་གྱིན་གནའ་
སྔ་མོ་ནས་ད་ལྟའི་བར་ལྷུང་ལྷུང་དུ་བཞུར་གྱིན་ཡོད། ཡར་ཀླུང་གཙང་པོའི་
རྒྱུད་ཀྱི་སྟར་དུ་ཆགས་པའི་ནགས་གླིང་དང་ཞིང་ཐང་མཛེས་ལྗོངས་ཀྱིས་ཡར་
ཀླུང་གི་གནའ་བོའི་ས་གཞིར་ན་བཟའ་ལྗང་ཁུ་ཞིག་བཀླུབས་པས་གནའ་བོའི་
ཡུལ་ལྗོངས་རྣལ་མ་དང་རང་བྱུང་ཁམས་ཆེན་ པོའི་ ཕང་དུ་ལོག་འདོད་ཀྱི་སྤྲོ་
གསེང་པར་མཚོན་ན། དགོས་ངེས་ཀྱི་སྤྲོ་གསེང་དང༌། མྱུལ་དཔྱད། ལྟ་སྐོར་
བཅས་བྱེད་ས་ཞིག་ཡིན། ས་མཐོའི་ཐུན་མིན་ཁྱད་ལྡན་གྱི་སྐྱེ་དངོས་ཧ་ལམ་སྣེ་
རིགས་༤༠༠༠ ལྷག་ཡོད་ཅིང༌། གྲགས་ཅན་གྱི་སྨན་ རྒྱུར་རུང་བའི་སྐྱེ་དངོས་
དབྱར་རྩྭ་དགུན་ འབུ་ དང༌། ཨ་བི་ཥ། ཏང༌ ཀུན། འདྲེ་ ཚེར་ མ། ལྕམ།
གངས་ལྷ་མེ་ཏོག་སོགས་ཡོད། མཛེས་ལྗོངས་ཁུལ་ནང་དུ་རྒྱལ་ཁབ་རིམ་པའི་
སྲུང་སྐྱོང་སྲོག་ཆགས་ཁྲུང་ཁྲུང་སྐེ་ནག་དང་། གཉན། རྐྱང་། གཙོད་སོགས་
རྩ་ཆེའི་སྲོག་ཆགས་མང་པོ་ཡོད། །
ཡར་ཀླུང་མཛེས་ལྗོངས་ཁུལ་གྱི་གནས་ལྗོངས་མང་ཆེ་བ་“བོད་ཀྱི་གཙང་
པོའི་ལྷོ་རྒྱུད”ཀྱི་དཀྱིལ་སྙིང་དུ་གནས་ཤིང་། གསོ་རླུང་འདང་ངེས་ཡོད་པ་དང་
གནམ་གཤིས་མིའི་ལུས་ཁམས་དང་འཕྲོད་པོ་ཡོད་པས། ཀྲུང་གོ་དང་ཕྱི་རྒྱལ་གྱི་
ཡུལ་སྐོར་བའི་ཡུལ་སྐོར་བྱ་ཡུལ་ལེགས་ཤོས་ཀྱི་གནས་ཤིག་ཡིན། མཛེས་ལྗོངས་
ཁུལ་གྱི་ནང་ལོགས་ སུ་ ཁྱད་འཕགས་ཀྱི་འགྲིམ་ འགྲུལ་ ཆ་ རྐྱེན་ ལྡན་ པ་ དང༌།
འཕྲིན་གཏོང་དང་ས་བབ་ཀྱི་ཁྱད་འཕགས་ལྡན་པ་མ་ཟད། བོད་ཀྱི་ཡུལ་སྐོར་
མཆོག་གྱུར་གྱི་གྲས་ཤིག་ཡིན་ལ། བོད་ཀྱི་ལྟེ་གནས་ལྷ་ས་དང་མཛེས་ལྗོངས་
ཁུལ་གྱི་ལྟེ་བ་རྩེད་ཐང་གྲོང་རྡལ་དབར་སྤྱི་ལེ་ ༡༩༨ ལས་མེད་ཅིང་། བོད་ཀྱི་
མཁའ་འགྲུལ་ལྟེ་གནས་ཆེ་ཤོས་ཡིན་པའི་གོང་དཀར་གནམ་གྲུའི་འབབ་ཐང་
ཡང་མཛེས་ལྗོངས་ཁུལ་དུ་གནས་ཡོད། རྩེད་ཐང་ནས་གོང་དཀར་བར་གྱི་སྣུམ་
གནག་གཞུང་ལམ་ དེ་ཡང་ མཛེས་ལྗོངས་ ཁུལ་ གྱི་ ཆ་ ཤས་ སུ་ ཁྱབ་ ཡོད་ ཅིང༌།



མཛེས་ལྗོངས་ ཁུལ་ གཙོ་བོའི་བགྲོད་ལམ་ཤར་བགྲོད་ཡིན་ལ། མཛེས་ལྗོངས་
ཁུལ་གྱི་འཕྲིན་གཏོང་བདེ་པོ་ཡོད་པ་མ་ཟད། མཛེས་ལྗོངས་ཁུལ་ནང་ལོགས་ཀྱི་
རྫོང་བདུན་པོར་འོད་སྐུད་འཕྲིན་གཏོང་ཤར་བགྲོད་ཐུབ་པ་དང་སྦྲགས་རྒྱལ་སྤྱི་
རྒྱལ་ནང་གི་རང་མཐུད་ཁ་པར་ཡང་ཐོགས་མེད་བདེ་བགྲོད་ཐུབ་ཀྱིན་ཡོད། །
ཡར་ཀླུང་གྲགས་ཅན་མཛེས་ལྗོངས་ཁུལ་གྱི་ཡུན་རིང་བའི་ལོ་རྒྱུས་དང༌།
འོད་སྟོང་འབར་བའི་རིག་གནས། གྲངས་མང་བའི་གནའ་ཤུལ། བརྗིད་ཅིང་
མཛེས་ཉམས་ལྡན་པའི་ས་མཐོའི་རང་བྱུང་མཛེས་ལྗོངས་བཅས་ཀྱིས་རྒྱལ་ཁབ་
ཕྱི་ནང་གི་ཡུལ་སྐོར་བ་རྣམས་ཕེབས་སྒུག་ཞུ་བཞིན་ཡོད་པས་གནས་འདིར་སྤྲོ་
གསེང་དང་ལྟ་སྐོར་ལ་ཕེབས་པར་དགའ་བསུ་ཞུ།
གནས་མཆོག་ཙ་རི།
དཔལ་འཁོར་ལོ་སྡོམ་པའི་གནས་ཆེན་ཙ་རི་ནི་རྒྱལ་བའི་ལུང་གིས་ཟིན་
པའི་ཡུལ་ཉི་ ཤུ་རྩ་བཞིའི་ཡ་གྱལ་ཞིག་ཡིན་ཞིང༌། རྩེད་ཐང་ནས་ལམ་ཐག་ལེ་
དབར་༣༠ ༥ བསྐྱོད་ན་ཆོས་ཟམ་དུ་འབྱོར་བས་དེ་ནི་ཙ་རིའི་གནས་མཇལ་འགོ་
ཚུགས་ས་ཡིན་པ་དང་། རྒྱ་མཚོའི་ངོས་ལས་མཐོ་ཚད་རྨིད་ ༣༨ ༡༤ ཡོད།(གཞན་
དེ་ལས་མཐོ་བ་སྨོས་ཅི།)དེ་ཡང་སྟོད་གྲགས་ཆེ་བ་གངས་དཀར་གྱི་རྒྱལ་པོ་ཏི་སེ།
བར་དུ་ཁུངས་བཙུན་པ་ལ་ཕྱི་གངས་ར། སྨད་དུ་འགྲན་ཟླ་བྲལ་བ་ལྷོ་གནས་
མཆོག་ཙ་རི་བཅས་བདེ་མཆོག་གི་སྐུ་གསུང་ཐུགས་ཀྱི་གནས་ཏེ། གངས་ཏི་སེ་
སྐུ་ཡི་ གནས། ལ་ ཕྱི་ གསུང་ གི་ གནས། ཙ་ རི་ ཐུགས་ ཀྱི་ གནས་ ཡིན་ ཞིང་།
དེའང་ཙ་རིའི་གནས་ལ་ཕྱི་ནང་གསང་གསུམ་ཡོད་པ་ནི། ཙ་རི་གསར་མ་ཚེ་
རིང་ལྗོངས་ཞེས་པས་གཅིག ཙ་རི་མཚོ་དཀར་ཞེས་པས་གཉིས། དག་པ་ཤེལ་
རི་ཞེས་པ་གསུམ་བཅས་ཡོད་པ་དེ་དག་གིས་རྩ་རོ་རྐྱང་དབུ་གསུམ་དང་། ཕྱི་



ནང་གསང་གསུམ། སྐུ་གསུང་ཐུགས་གསུམ་བཅས་མཚོན་ཡོད་ལ་ཁྱད་པར་དུ་
ཙ་རི་དཀྱིལ་འཁོར་ཏེ། དག་པ་ཤེལ་རི་ནི་ ཙ་རིའི་གནས་ཀྱི་གཙོ་བོ། བདེ་
མཆོག་གི་སྤྲུལ་པའི་ཕོ་བྲང༌། བྱིན་རླབས་ཀྱི་ཚན་ཁ་འབར་བ་ཞིག་ཡིན་པས།
གནས་འདི་ཐོག་མར་རྒྱལ་བའི་ལུས་ཀྱིས་ཟིན། བར་དུ་ཆོས་རྒྱལ་སྲོང་བཙན་
སྒམ་པོ་དང་། སློབ་དཔོན་པད་མ་འབྱུང་གནས་ སོགས་ ཀྱི་ གཟིགས་ སྣང་ སྣ་
ཚོགས་བྱུང༌། དེ་རྗེས་མཉམ་མེད་དྭགས་པོ་ལྷ་རྗེར་ཙ་རིའི་གནས་ཀྱི་གཟིགས་
སྣང་སྣ་ཚོགས་བྱུང་བས་གནས་སྒོ་འབྱེ་བའི་དུས་སུ་བབས་པ་མཁྱེན་ཏེ་ཁོང་གི་
བཀའ་བཞིན་སློབ་མའི་མཆོག་གྱུར་སྐྱེས་བུ་ཡེ་ཤེས་རྡོ་རྗེས་ཐོག་མར་གནས་སྒོ་ཕྱེ།
དེ་ནས་ རིམ་ བཞིན་ འབྲི་ གུང་ སྐྱོབ་ པ་ འཇིག་ རྟེན་ མགོན་ དང་། འགྲོ་
མགོན་གཙང་པ་རྒྱ་རས།(ཟློས་）ཀརྨ་པ་སྐུ་ཕྲེང་བཞི་པ། ཀུན་མཁྱེན་པད་མ་
དཀར་པོ་སོགས་སྐྱེས་ཆེན་དམ་པ་དུ་མས་གནས་མཆོག་ཙ་རིར་ཞབས་བཅག་
ནས་གནས་སྒོ་གསར་པ་ཕྱེ་བ་དང༌། དགོན་པ་འདེབས་པ། སྒྲུབ་པ་བཀྱོན་པ་
སོགས་བསྟན་ པ་ སྤེལ་ ཞིང་ འགྲོ་ དོན་ ཆེས་ ཆེར་ བསྐྱངས་ པས་ ད་ ལྟའི་ གནས་
མཆོག་ཙ་རི་ཞེས་པའི་གནས་ངོ་མཚར་ཅན་རྒྱ་ཆེ་བ་ཆ་ཚང་བར་གྲུབ། །
ཙ་རིའི་གནས་འདིར་མ་བཅོས་ལྷུན་གྱིས་གྲུབ་པའི་ཐབས་མཆོག་རྡོ་རྗེའི་
རི་བོ་གདུགས་དང་ཉ་འདྲ་བ། ཤེས་རབ་དྲིལ་བུའི་རི་བོ་བུམ་པ་དང་པད་མ་
འདྲ་བ། ཟུང་འཇུག་དབུ་མའི་རི་བོ་དུང་དང་པ་ཊ་འདྲ་བ། མཁའ་སྤྱོད་ངོ་
མཚར་རི་བོ་རྒྱལ་མཚན་དང་འཁོར་ལོ་འདྲ་ བ་ སོགས་བཀྲ་ཤིས་ པའི་ རྟགས་
བརྒྱུད་ཀྱི་ས་འཛིན་མུ་ཁྱུད་དུ་བསྐོར་བ་དང༌། དེ་བཞིན་སྒྲོལ་མའི་བླ་མཚོ་དང་།
འོད་འབར་གཡུ་མཚོ། བདེ་མཆོག་བླ་མཚོ། ཕོ་བྲང་གཡུ་མཚོ་སོགས་མཚོ་དང་
མཚེའུ་གྲངས་ལས་འདས་པ་ཡོན་ཆབ་ཀྱི་ཚུལ་དུ་དྭངས་ཤིང་སྔོ་ཐིང་ངེར་འཁྱིལ་
བ། ཨོ་ རྒྱན་ཕུག་དང༌། འོད་འབར་ མིག་ ར་ ཕུག སྐྱོབ་ཆེན་ ཕུག བྱིན་
རློབས་ཕུག་སོགས་རང་བྱུང་བྲག་ཕུག་གནས་རིའི་གཟུངས་ཀྱི་དོད་དུ་ལྷུན་གྱིས་
གྲུབ་པ། གཞན་ཡང་ཀརྨ་པ་སྐུ་ཕྲེང་བཞི་པས་ཕྱག་བཏབ་པའི་མཚོ་དཀར་



Z
ir
དགོན་པ་དང༌། འབྲུག་པ་ཀུན་མཁྱེན་པད་མ་དཀར་པོས་ཕྱག་བཏབ་པའི་ཅིག་
ཅར་དགོན་པ། ད་དུང་རང་བྱུང་གི་མཆོད་རྟེན་དང་སྐྱེས་ཆེན་དམ་པ་རྣམས་
ཀྱི་ཞབས་རྗེས་དང་ཕྱག་རྗེས་སོགས་གྲངས་ཀྱིས་མི་ལང་བ་ཡོད་པ་མ་ཟད་རི་
མོའི་ལམ་དང་དམངས་ཁྲོད་དུ་ས་ཁྱབ་རྡོ་ཁྱབ་ཀྱིས་གྲགས་པའི་རྩྭ་ཀླུ་བདུད་རྡོ་
རྗེ་དང་། ཆུ་འགྲོ་བ་འདྲེན་པ་གཉིས་ཀྱི་དྲི་ཙམ་ཚོར་ཡང་སྡིག་སྒྲིབ་ཐམས་ཅད་
དག་ནས་ ཐར་ པའི་ལམ་ སྣེ་ཟིན་པ་འདི་ ཉིད་གནས་མཆོག་ཙ་རི་ཁོ་ནར་མ་
གཏོགས་མེད་པར་འཁུམས། དེ་ཡང་རྩྭ་ ཀླུ་བདུད་རྡོ་རྗེ་ཞེས་རྩྭ་ རིགས་སྣ་ ཁ་
གཅིག་ཁོ་ན་མིན་པར་རྩྭ་དང་། མེ་ཏོག བསངས་ཤིང་སོགས་ཚང་མའི་ཁྲོད་
དུ་ཀླུ་བདུད་རྡོ་རྗེ་ཡོད་པས་ཙ་རིའི་བསངས་སྣ་ནི་ཆེས་རྩ་ཆེ་བ་ཞིག་ཏུ་བརྩི་བ་
དང༌། དེ་བཞིན་ཆུ་འགྲོ་བ་འདྲེན་པའང་ཆུ་རྒྱུད་གང་སར་འདྲེས་ཡོད་པ་དང་།
ཁྱད་པར་དུ་མཚོ་དཀར་གྱི་མཚོ་གོང་འོག་དང༌། ཨོ་རྒྱན་བྲག་ཕུག་སྦུག་གི་མཚོ།
དེ་བཞིན་ཅིག་ཅར་དགོན་པ་དང་ཉེ་བའི་དྭངས་བསིལ་ཆུ་མིག་སོགས་ལ་ཆུ་འགྲོ་
བ་འདྲེན་པ་ཡོད་ཐག་ཆོད་ཡིན་པར་གྲགས་པས་ཚང་མས་དེ་དག་ནས་ཆུའི་བྱིན་
རླབས་ཞུས་ཏེ་བོད་གངས་ཅན་ལྗོངས་ཀྱི་ས་ཆ་ག་ས་གར་འཁྱེར་འགྲོ་གི་ཡོད
དེ་ལྟ་ བུའི་ གནས་ མཆོག་ ཙ་ རི་འདི་ ཉིད་ དུས་ངེས་མེད་ དུ་ བསྐོར་ཆོག་ ཅིང༌།
ཁྱད་པར་དུ་“རྟའི་ལོ་ལ་གངས་ཏི་སེ་བསྐོར། ལུག་གི་ལོ་ལ་མཚོ་གནམ་མཚོ་
བསྐོར།( ལ་ ཕྱི་ གངས་ བསྐོར་ ཞེས་ ཀྱང་ ཟེར།) སྤྲེལ་ གྱི་ ལོ་ ལ་ ཙ་ རི་ གནས་ བཟང་
བསྐོར།”ཞེས་སྤྲེལ་གྱི་ལོར་ཙ་རི་བསྐོར་ན་ཕན་ཡོན་ཤིན་ཏུ་ཆེ། དེའང་ཙ་རིར་
རྩེ་སྐོར་དང༌། བར་སྐོར། རོང་སྐོར་ཞེས་བསྐོར་བ་ཆེ་འབྲིང་ཆུང་གསུམ་ཡོད་
ཀྱང་མིག་སྔར་རོང་སྐོར་ནི་མཐའ་མཚམས་ཡིན་པས་ཐད་ས་མེད།( ཐད་མི་ཆོག)
རྩེ་སྐོར་དང་བར་སྐོར་ལ་ཕེབས་པའི་དུས་ཚོད་ནི་བོད་ཟླ་གསུམ་པའི་ཚེས་བཅོ་
ལྔ་ནས་བོད་ཟླ་བརྒྱད་པའི་ཚེས་བཅོ་ལྔ་བར་གནས་སྒོ་ཕྱེ་བ་ཞེས་དུས་ཚོད་ཡག་
ཤོས་ཡིན། །
མདོར་ན་ཙ་རིའི་གནས་ལ་སྟབས་བདེའི་ངང་ཕེབས་འདོད་མཁན་ནམ་
༧
9



ཡང་ན་ཡུལ་སྐོར་སྤྲོ་འཆམ་ལ་ཕེབས་མཁན་ཡིན་ན་རྩེད་ཐང་ནས་རླངས་འཁོར་
ཆུང་བའི་ནང་སྔ་ཙམ་ཐོན་ན་དགོང་མོ་ཙ་རི་ཀློ་མི་ཁྱིམ་བདུན་ནམ་ཙ་རི་སྐྱེས་
དཀར་ཐང་(ད་ལྟ་ཙ་རི་ཤང་གནས་ས་)དུ་འབྱོར། ཉིན་གཉིས་པར་སྔ་དྲོ་ཨོ་རྒྱན་
བྲག་ཕུག་མཇལ་ནས་དགོང་དྲོ་ཅིག་ཅར་དགོན་དུ་འབྱོར། ཉིན་གསུམ་པར་སྔ་
དྲོ་ཅིག་ཅར་དགོན་དང་། ཆུ་མིག་སོགས་མཇལ་བ་དང༌། ཕྱི་དྲོ་ཕེབས་ལམ་དུ་
གསང་སྔགས་ཆོས་གླིང་དགོན་སོགས་མཇལ་ནས་དགོང་མོ་ལྷུན་རྩེར་འབྱོར། །
ཉིན་བཞི་པར་ཅུང་དལ་པོའི་ངང་རྩེད་ཐང་དུ་སླེབས་ཐུབ་པ་དེ་ནི་རྐང་
ཐང་དུ་བསྐྱོད་པའི་དུས་ཚོད་མེད་པའམ་བསྐྱོད་མི་ཐུབ་པ་རྣམས་ལ་བལྟོས་ནས་
བཤད་པ་ཞིག་ཡིན། །
གལ་སྲིད་ཙ་རིའི་གནས་མཇལ་ཆ་ཚང་གནང་འདོད་ན། ཉིན་དང་པོར་
རྩེད་ཐང་ནས་རླངས་འཁོར་ཆུང་བའི་ནང་སྔ་ཙམ་ཐོན་ན་དགོང་མོ་ཙ་རི་ཤང་
དུ་སླེབས་པ་གོང་དང་འདྲ་བ་དང་། ཉིན་གཉིས་པར་རྐང་ཐང་དུ་མཚོ་དཀར་
ཕྱོགས་སུ་བསྐྱོད་དེ་ཉིན་བཞི་པར་ཙ་རི་ཤང་དུ་ལོག་ཐུབ། ཉིན་ལྔ་པར་སྔ་དྲོ་ཨོ་
རྒྱུན་སྒྲུབ་ཕུག་མཇལ་ནས་དགོང་དྲོ་ཅིག་ཅར་དགོན་དུ་སླེབས། ཉིན་དྲུག་པར་
ཅིག་ཅར་ནས་ཙ་རི་དཀྱིལ་འཁོར་རམ་དག་པ་ཤེལ་རིའི་ཕྱོགས་སུ་བསྐྱོད་ནས་
ཉིན་བདུན་ལ་དག་པ་ཤེལ་རི་འཁོར་གྱི་ཡོད་ནའང་། བུད་མེད་རྣམས་ཙ་རི་
སྒྲོལ་མ་ལ་ནས་འགྲོ་མི་ཆོག་པས་ཅིག་ཅར་ཕྱོགས་སུ་རང་འཇགས་ལོག་དགོས། །
དེ་ལྟར་གནས་མཇལ་ཆ་ཚང་ལ་ཉིན་ ༡༩ ནས་ ༡༥ བར་འགོར་གྱི་ཡོད་པ་
དེའཁ་རླངས་འཁོར་འགྲོ་ས་ཡོད་སར་རླངས་འཁོར་ནང་བསྐྱོད་པའི་དུས་ཚོད་
'་ེན་པ་ལས་ གལ་སྲིད་ རྩེད་ ཐུང་ ནས་རྐང༌ ཐང་ མ ཙ་ ནི ཁ་ བསྐྱོད་པ་ཀླུ་ བ་
གཅིག་དང་ཕྱེད་ཀ་ནས་ཟླ་པ་གཉིས་བར་འགོར་ཞེས་རྒྱུད་པོ་པསྐྱོད་མྱོང་པ་ཚོས
གླེང་། །
དེ ་ལྟར་ ཙ་རིའི་ ལ པ་ནི་ལམ་ཐག་རིང་ཞིང༌། མ་ཡང་བདེ་པོ་མེད་
ཐོག དཔྱིད་མགོ་ནས་སྟོན་འཇུག་པར་ཆར་པའང་ཆད་རྒྱུ་མེད་པས་གནས་དེར་



བསྐྱོད་པར་དཀའ་ཚེགས་ཆེ་ཙམ་ཡོད་རུང་ཙ་རིའི་གནས་སྐོར་ལ་ཐེངས་གཅིག་
བསྐྱོད་ཐུབ་ཀྱང་མི་ལུས་ཤིག་ཐོབ་པར་གདོན་མི་ཟ་ཞེས་སྔར་ནས་ད་བར་གྲགས་
པས་གནས་མཇལ་ལམ་ཡུལ་སྐོར་དུ་བསྐྱོད་མཁན་ཧ་ཅང་མང་པོ་ཡོད།
སྒྲགས་ཡང་རྫོང་།
ལྷོ་ཁ་གྲྭ་ནང་རྫོང་ཁོངས་སྒྲིགས་ཤང་གི་ལུང་ཕུའི་ནུབ་ངོས་རི་ལྡེབས་སུ་
གནས་པའི་སྒྲགས་ཡང་རྫོང་ནི་ཆེས་ངོ་མཚར་ཆེ་བའི་རང་བྱུང་གི་བྲག་ཕུག་ཅིག་
ཡིན། གནས་འདིའི་མིང་ཆ་ཚང་ལ་“སྒྲགས་ཡང་རྫོང་གཤིན་རྗེ་རོལ་བའི་ཕོ་
བྲང་”ཞེས་ཞུ་ཞིང་། སློབ་དཔོན་པད་མ་འབྱུང་གནས་དང་མཁའ་འགྲོ་ཡེ་ཤེས་
མཚོ་རྒྱལ་སོགས་སྐྱེས་ཆེན་དུ་མས་ཞབས་ཀྱིས་བཅགས་ཤིང༌། ཡུན་རིང་སྒྲུབ་པ་
གནང་མྱོང་ བའི་ གནས་ འདི་ ཉིད་ རི་ གླང་ ཆེན་ འགྱིང༌ བའི་ དབྱིབས་ དང་
མཚུངས་པའི་ངོགས་ན་འཇམ་དཔལ་གཤིན་རྗེ་གཤེད་མ་ཧེའི་གདོང་ཅན་ཞལ་
ལྷོར་གཟིགས་པའི་མཁུར་ཆོས་གཡས་སུ་ཨ་དང༌། གཡོན་དུ་ཧུམ་གྱི་རང་བྱོན་
ལྷ་ཤིང་ཤུག་པས་མཚོན་པ། པད་མ་དྲ་བ་གླིང་གི་བཀོད་པ་དང་མཐུན་པ་སྟེང་
ཤོད་བར་གསུམ་མཆིས་པ་ལས། “སྟོད་ཁང་རིག་འཛིན་ཕུག་” གཡང་གཟར་
ངོས་བགྲོད་སྐས་གདང་བུ་སུམ་ཅུ་ལྷག་ཙམ་འཛེགས་ཏེ་མ་ཧེ་གདོང་ཅན་གྱི་
ཤངས་སྦུག་ནས་ཨོ་རྒྱན་རིན་པོ་ཆེས་ཁ་ཊམ་རྩེ་གསུམ་གྱིས་གནས་སྒོ་འབྱེ་གནང་
མཛད་པ་དེ་ནས་ཞུགས་པ་ན། ཨོ་རྒྱན་ཆེན་པོའི་ ཕྱག་དཔུང་གི་རྗེས་དང་།
འདྲེ་སྲིན་གྱི་གནོད་པ་བཟློག་ཆེད་བཞག་པའི་ཕྱག་སེན་གྱི་རྗེས། སྡིག་སྒྲིབ་དག་
བྱེད་ཡི་ གེ་ དྲུག་ མའི་ རང་བྱོན། མ་ རིག་ མུན་ པ་ སེལ་ བའི་ ཉི་ ཟླ་ རང༌ བྱོན།
མཁའ་འགྲོ་མཉེས་ནས་མེ་ཏོག་གི་ཆར་བབས་པའི་རང་བྱོན། སྲིན་པོ་དོམ་ཚང་
དུ་དམ་ལ་བཏགས་པའི་ཕུར་པ་རང་བྱོན། སྒྲོལ་མ་ཉེར་གཅིག་གནས་པའི་ཙན་
64



དན་དཀར་དམར་གྱི་སྐས་ཀ་གདང་བུ་ཉེར་གཅིག་པ། གྲུབ་ ཐོབ་མེ་ལོང་རྡོ་
རྗེས་མཎྜལ་གཏེར་ནས་བཞེས་པའི་གཏེར་ཁུང་། ལོ་ཆེན་བཻ་རོ་ཙ་ནའི་གཟིམ་
ཕུག མཁའ་འགྲོ་ཡེ་ཤེས་མཚོ་རྒྱལ་གྱི་གཟིམ་ཕུག་ནང་ཤེལ་གྱི་ཀ་བ་བཞི་དང་།
མཁའ་འགྲོ་བྲོ་རྔ་རང་བྱོན། དེ་བཞིན་ཏིང་ཤགས་དང༌། ཅང་ཏིའུ། མདའ་
མོ། རྔ་ཟླུམ་སོགས་ཀྱི་རང་བྱོན། ཡང་ཐོག་གི་ངོས་སུ་དགྲ་བཅོམ་པ་ལྔ་བརྒྱའི་
མཎྜིའི་ རང༌ བྱོན། ཨོ་ རྒྱན་ ཆེན་ པོས་ ལོ་ གསུམ་ བཞུགས་ པའི་ གཟིམ་ ཕུག
མཁའ་འགྲོའི་ནུ་མ་ལས་བབས་པའི་ཚེ་ཆུ། ཨོ་རྒྱན་ཆེན་པོའི་གསོལ་ཞིབ་རང་
བྱོན། གཟིམ་ཕུག་གི་ནང་རྟེན་གཙོ་བྱེ་མ་ཨ་ཀྲོང་ལས་གྲུབ་པའི་སློབ་དཔོན་གྱི་
སྐུ་འདྲ་དང༌། རྒྱ་གར་ཤར་ལི་ལས་གྲུབ་པའི་ཨོ་རྒྱན་བྱིན་ཅན། ཨོ་རྒྱན་ཆེན་
པོས་སྒྲུབ་པ་མཐར་སོན་ནས་བདུད་དང་དམ་སྲིན་བཏུལ་བའི་དོན་ལྔ་སྣོད་དྲུག་
གི་རང་བྱོན། ཕྱི་རོལ་དུ་མཁའ་འགྲོའི་ཚོགས་གཞོང་། མཁའ་འགྲོའི་བྲོ་རར་
བལ་ཡུལ་མཆོད་རྟེན་རྣམ་གསུམ་གྱི་རང་བྱོན། མཁའ་འགྲོ་བྱེ་བ་འབུམ་གྱིས་བྲོ་
གར་སྣ་ཚོགས་རྩེད་པའི་ཕྱག་མཛུབ་ཀྱི་རང་བྱོན་སོགས་ཡོད། “དྲག་སྔགས་
ཕུག་”འདི་ནི་གཤིན་རྗེའི་ཞལ་ནང་དུ་ཆགས་པར་གྲགས་ཤིང་། འདུ་ཁང་གི་
ནང་རྟེན་གཙོ་བོ་གཏེར་སྟོན་རཏྣ་གླིང་པའི་ཕྱག་བཟོ་ཆེ་མཆོག་ཧེ་རུ་ཀ་མཐིང་
ནག་ཞལ་གསུམ་ཕྱག་དྲུག གཡས་སུ་ཨོ་རྒྱན་ཆེན་པོ་གཉིས་དང་། སྤྱན་རས་
གཟིགས་ཕྱག་བཞི་པ་སོགས། གཡོན་དུ་གུ་རུ་མཚན་བརྒྱད་དང༌། རིག་འཛིན་
པད་མ་འཕྲིན་ལས་སོགས་བཞུགས་ཤིང༌། ད་དུང་བོད་ཁམས་བསྟན་མ་བཅུ་
གཉིས་ཀྱི་གཙོ་བོ། བྱང་གནམ་མཚོ་ཕྱུག་མོར་གནས་ཀྱང་། སྒྲུབ་གནས་འདི་
ཉིད་ཀྱི་སྲུང་མ་གནས་བདག་ཏུ་ཁས་བླངས་པའི་ལྷ་མོ་རྡོ་རྗེ་ཀུན་གྲགས་ཀྱི་སྐུ་
གསོབ་སོགས་ཡོད། “ཟིལ་གནོན་ཕུག་”འདི་ནི་ད་ལྟ་བྲག་ཕུག་གི་གནས་སྒོ་
འབྱེ་རྒྱུ་ཡིན་པས་སེར་ག་ཞིག་མཐོང་རྒྱུ་ཡོད་པ་ལས་གནས་ངོ་མ་རེ་ཞིག་མཇལ་
རྒྱུ་མེད་ཀྱང་ཕྱི་ནས་མཇལ་ཡང་བྱིན་རླབས་ཤིན་ཏུ་ཆེ།
དེ་ཡང་རྡོ་བྲག་རིག་འཛིན་ལྔ་པ་སྐལ་བཟང་པད་མ་དབང་ཕྱུག་གིས་ཟིལ་



གནོན་ཕུག་གི་གནས་སྒོ་འབྱེད་པའི་ཚེ་བྲག་རི་སྒྲ་ཆེན་པོ་དང་བཅས་རབ་ཏུ་
འགུལ་ཞིང་སྲུབས་ཀའི་ནང་ ཁོང་གཤེགས་པར་བརྩམས་པ་ན་གསོལ་དཔོན་
གྱིས་“བླ་མ་དམ་པ་དེ་ན་མི་གཤེགས་པར་འཚལ” ཞེས་ཞུས་པ་རྟེན་འབྲེལ་
འཕྱུག་ནས་གནས་སྒོ་མ་བྱེ་བར་སེར་ག་སླར་ཡང་སྔར་ལྟར་ཟུམ་པ་དང་བླ་མའི་
མཐང་གོས་ཀྱི་སྣེ་མོ་ཞིག་སེར་གའི་བར་དུ་ལུས་པས་ཕྱིས་སུའང་མཐང་གོས་ཚལ་
པ་རེ་གཉིས་བྱུང་བར་གྲགས།
ད་དུང་“ཡང་རྫོང་གནས་སྒོ་གསར་པ་”ཞེས་པའི་བྲག་ཕུག་ངོ་མཚར་ཅན་
གཞན་ཞིག་ཡོད་པ་དེ་ནི། རྡོ་བྲག་རིག་འཛིན་བཞི་པ་བློ་བཟང་པད་མ་འཕྲིན་
ལས་ཀྱིས་གནས་གཡའ་རི་པད་མ་མཐོ་ལྕོག་ཅེས་པ་ནས་ཐང་དཀར་རྒོད་པོ་ཞིག་
ལ་སྤྲུལ་ནས་གནས་སྒོ་ཕྱེ་གནང་མཛད་ཅིང༌། བྲག་ངོས་ རྒོད་པོའི་གཟུགས་
དབྱིབས་རང་བྱོན་ཡོད་སའི་གནས་སྒོ་ནས་ཞུགས་པ་ན་གཡས་ཕྱོགས་སུ་ལྕགས་
ཀྱི་ཤལ་མ་རི་དང་དུང་དཀར་གཡས་འཁྱིལ་རང་བྱོན། གཡོན་ཕྱོགས་སུ་བཀའ་
བསྟན་འགྱུར་གྱི་ཀུན་དགའ་ར་བ་རང་བྱོན། དེ་ནས་རིམ་བཞིན་སོང་བ་ན།
བསྐལ་བཟང་སངས་རྒྱས་སྟོང་གི་རང་བྱོན་དང་། དགྲ་བཅོམ་ལྔ་བརྒྱའི་ལྷུང་
གཟེད་དང་ཉན་ཐོས་ཆེན་པོ་ མཆོག་བརྒྱད་ཀྱི་ ལྷུང་ གཟེད་ རང་བྱོན། རིག་
འཛིན་པད་མ་འཕྲིན་ལས་ཀྱི་ཞལ་དཀར་དང་གཏེར་སྲུང་གཡུ་སྒྲོན་མའི་མཆོད་
པ་རང་བྱོན། ཀླུ་བདུད་ནག་པོས་དུག་སྦྲུལ་དུ་སྤྲུལ་ནས་གནོད་བྱེད་དུ་འོངས་
པས། མི་འཇིགས་སྤྲུལ་པའི་རྡོ་བསྣུན་ཏེ་དུམ་བུ་གསུམ་ལ་གྱུར་པའི་དུག་སྦྲུལ་
གྱི་ཁོག་སྟོད་བསྐལ་པའི་མར་མེ་མཆོད་ཀོང་གི་རང་བྱོན། གཟའ་བདུད་ཁྱབ་
འཇུག་གི་རང་བྱོན། ཤེལ་གྱི་ཀ་བ་ སྟག་སེང་ཁ་སྤྲོད་ཀྱི་རང་བྱོན། དཔག་
བསམ་ཤིང་གི་འབྲས་བུའི་རང་བྱོན། དུག་སྦྲུལ་སྐེད་པར་རྡོ་རྗེ་ཕག་མོས་འཁྱུད་
པའི་རང་བྱོན། མཚོ་འགྲམ་དུ་དུག་སྦྲུལ་གྱི་མཇུག་མའི་རང་བྱོན། དེ་ནས་
སྔགས་སྲུང་ཨེ་ཀ་ཛ་ཏིའི་བླ་མཚོ་གླང་ཆེན་མཆེ་བའི་རྣམ་པ་ཅན། སྟེང་ལེགས་
སུ་ལྷ་མོ་ཉིད་ཀྱི་ཞལ་འབག་ལ་ཀླུ་རྒྱལ་འཇོག་པོས་ཕུལ་བའི་དར་དཀར་རང་
66



བྱོན་སོགས་གནས་མཆོག་སྒྲགས་ཡང་རྫོང་གི་བྲག་ཕུག་ཆེན་པོ་གཉིས་ཀྱི་ནང་ལ་
ངོ་མཚར་བསམ་ལས་ཡས་པའི་རང་བྱོན་གྱིས་ཡོངས་སུ་བཀང་བ་དང༌། ཕྱི་ལ་
བལྟ་བས་ངོམས་པ་མེད་པའི་རང་བྱུང་མཛེས་ལྗོངས་ཀྱིས་ཡོངས་སུ་བསྐོར་ནས་
ཡོད་དོ།།
རྫོང་སྐུ་འབུམ་
རྫོང་སྐུ་འབུམ་ནི་ལྷོ་ཁ་གྲྭ་ནང་རྫོང་སྒྲགས་ཤང་གི་ཤར་ངོས་བྲག་རིའི་
དབུས་སུ་ཡོད་ཅིང་། བྲག་ཕུག་ཁག་ནང་སངས་རྒྱས་དང་བྱང་སེམས་ཀྱི་སྐུ་
བརྙན་རང་བྱོན་འབུམ་གཅིག་ཡོད་པས་བྲག་ཕུག་དེའི་མིང་ལའང་“སྐུ་འབུམ་”
ཞེས་ཟེར།
གནས་འདི་ནི་གུ་རུ་ཞི་བ་པདྨ་སམ་བྷ་ཝའི་གསང་གནས་ཡིན་ཞིང༌། ཕྱི་
ངོས་ཀྱི་བྲག་རིའི་དབྱིབས་ནི་དུང་དཀར་ཁ་སྦུབས་པ་དང་ཤིན་ཏུ་འདྲ།
དེ་ཡང་རྫོང་སྐུ་འབུམ་ལ་ནང་གསེས་བྲག་ཕུག་བཞི་ཡོད་པའི་ནང་ནས་
བྲག་ཕུག་འོག་མ་ཤར་བརྒྱུད་བྲག་ཕུག་དང་། ནུབ་བརྒྱུད་བྲག་ཕུག་གཉིས་བཟོ་
དབྱིབས་རང་བྱུང་སེང་གེའི་ཁ་ནང་དུ་ཆགས་པ་དང༌། བྲག་ཕུག་གཉིས་པོའི་
རང་བྱུང་ཕྱི་སྒོ་ཆེན་པོ་གཅིག་ཡིན། བྲག་ཕུག་གོང་མ་གཉིས་ལས་བདེ་ཆེན་
གསང་བའི་ཕུག་དམའ་སར་ཡོད་པ་དང་། རྫོང་པདྨ་རྩེ་མཐོ་སར་ཡོད།
མ་གཞི་སློབ་དཔོན་པདྨས་ས་འདིར་གནས་ སྒོ་བརྒྱད་འབྱེ་རྩིས་ གནང་
ཡང་རྟེན་འབྲེལ་མ་གྲུབ་པའི་དབང་གིས་སྒོ་མོ་དད་ལོག་ཆུ་སྲིན་གྱིས་བཀག་པས་
གནས་སྒོ་བཞི་ལས་ཕྱེ་མ་ཐུབ་པས་སྟེང་ཤོད་གཉིས་ཀྱི་གནས་བཞི་ལ་བསྟན་པའི་
གནས་བཞི་དང་བྲག་ཁོག་སྟོང་བརྡུངས་ན་རྔ་ལྟར་གྲགས་པ་ཞིག་ཡོད་པ་དེ་ལ་
སྦས་པའི་གནས་བཞི་ཟེར།



བྲག་ཕུག་འོག་མ་ཤར་བརྒྱུད་བྲག་ཕུག་ལ་སྒོ་སྲུང་གསུམ་ཡོད་པ་ནི། །
(༡)རྡོ་ཕ་བོང་སྟག་མོ་ཉལ་བ་འདྲ་བ་དང་། (3) གླང་ཆེན་འགྱིང་བ་
རང་བྱོན། (༢) མགོན་པོ་བྱ་རོག་གི་རང་བྱོན་བཅས་ཡིན་པ་དེ་དག་ནི་སློབ་
དཔོན་པདྨས་ཆེད་དུ་བསྐོ་བཞག་མཛད་པ་ཞིག་ཡིན། །
བྲག་ཕུག་འདིའི་ནང་སློབ་དཔོན་པད་ མའི་ གཟིམ་ སྦུག་བྱིན་རླབས་ཀྱི་
ཚན་ཁ་འབར་བ་དང༌། མཁའ་འགྲོ་ཡེ་ཤེས་མཚོ་རྒྱལ་སོགས་ཀྱི་མཛད་ ཤུལ་
མང་པོ་ཡོད་པ་མ་ཟད། ཁྱད་པར་དུ་ངོ་མཚར་བསམ་ལས་འདས་པའི་རང་
བྱུང་ཧ་ཅང་མང་པོ་ཡོད་པ་ནི།
ཤར་བརྒྱུད་བྲག་ཕུག་ནང་གཡས་བྲག་དཀར་པོ་ལྷ་ཚངས་པ་བརྒྱ་བྱིན་གྱི་
རང་བྱོན་དང༌། གཡོན་བྲག་དམར་པོ་བཙན་གྱི་རང་བྱོན། དབུས་སློབ་དཔོན་
རིན་པོ་ཆེས་ གནས་སྒོ་ཕྱེ་དུས་དུག་སྦྲུལ་ཚར་བཅད་པའི་རང་བྱོན། མེ་ཏོག་
པད་མར་ཞལ་ཁ་བྱེ་བའི་རང་བྱོན། དུང་དཀར་རང་བྱོན། མུ་ཏིག་དྲ་བའི་
རང་བྱོན། མཆོད་པའི་ལྷ་མོ་བཅོ་བརྒྱད་ཀྱི་རང་བྱོན། ཨོམ་ཨ་ཧུམ་གྱི་རང་
བྱོན། མར་མེ་རང་བྱོན། དེ་བཞིན་སློབ་དཔོན་པད་མའི་གཟིམ་ཕུག་དང་།
མཁའ་འགྲོ་ཡེ་ཤེས་མཚོ་རྒྱལ་གྱི་གཟིམ་ཕུག སྲིན་པོ་ཕོ་མོའི་ཚང་དུས་ད་ལྟའང་
དྲོད་རྟ་རྔ་ཙམ་ཡོད་པ་སོགས་ངོ་མཚར་གྱི་རང་བྱོན་མང་པོ་ཡོད།
ནུབ་བརྒྱུད་བྲག་ཕུག་ནང༌། དགེ་འདུན་ཚོགས་ར་ཚུགས་པའི་ཆོས་སྒྲ་
དང༌། རྔ་སྒྲ། དུང་སྒྲ་བཅོས་ཉན་ས་དང༌། སློབ་དཔོན་པད་མ་ལྷ་ཡུལ་དུ་
ཕེབས་སའི་གསང་ལམ། མཁའ་འགྲོའི་ཆུ་སྐོར་གྱི་སྐད་ཐོས་པ་དང་རྩམ་དྲི་ཚོར་
ས། དེ་བཞིན་སློབ་དཔོན་པད་མས་སྲིན་པོ་ཕོ་མོ་དམ་ལ་བཏགས་ནས་གནམ་
ལྕགས་ཕུར་པ་བསྐྱོན་པའི་ རང་བྱོན་དང་། སྒྲོལ་མ་ཉེར་གཅིག་གི་རང་བྱོན་
སོགས་རང་བྱོན་མང་པོ་དང༌། ཁྱད་པར་དུ་བྲག་ཕུག་གི་སྦུག་ཏུ་དམག་ཟོར་
རྒྱལ་མོའི་བླ་མཚོ་དང་རྣམ་སྲས་ཀྱི་བླ་མཚོ་ཡོད་པའི་རྩ་བ་ཡར་ཀླུང་གཙང་པོ་
དང་འབྲེལ་བས་གཙང་པོ་རྦ་རླབས་འཕྱུར་དུས་ཀྱི་བྱེ་མ་དངོས་སུ་མཇལ་རྒྱུ་ཡོད་
68



པ་དང༌། མཚོ་བདག་ནི་མ་གཟའ་རྡོ་གསུམ་ཡིན་ལ་སྐལ་ལྡན་ལས་འཕྲོ་ཅན་ལ་
མཚོ་མཇལ་ཞལ་གཟིགས་ཡོང་གི་ཡོད།
བདེ་ཆེན་གསང་བའི་ཕུག་གི་བྲག་ཕུག་གི་ནང་སློབ་དཔོན་པད་མས་ཞི་
རྒྱས་དབང་དྲག་གི་སྦྱིན་བསྲེགས་མཛད་པ་དང་། སྦྱིན་བསྲེགས་ལེགས་གྲུབ་
བྱུང་བའི་རྟེན་འབྲེལ་ལ་མཁའ་འགྲོ་ཕོ་མོས་གར་འཁྲབ་པའི་སྒྲ་སྙན་དང་པི་ཝང་
གི་སྒྲ་སྐབས་འགར་གློ་བུར་དུ་གྲགས་པ་དང་། འདི་ན་གནས་མཇལ་བ་ཚོས་
ཀྱང་གླུ་ལེན་གར་འཁྲབ་བྱེད་ཀྱི་ཡོད། དེ་བཞིན་སྐབས་འགར་གནས་འོག་མའི་
མཚོ་གཉིས་འཁོལ་བའི་རྨོངས་པའང་མཇལ་རྒྱུ་ཡོད་པ་དང་། མཁའ་འ གྲོས་
འཆི་མེད་ཚེ་ཡི་སྒྲུབ་པ་བསྐྱོན་ས་དང་། ཚོགས་ཤ་སྣ་ཁ་བརྒྱ་དང་བརྒྱད་ཀླུ་ཡུལ་
ནས་གཏེར་དུ་བཞེས་པའི་རུས་པ་ཆུང་ཆུང་དེང་སུས་བསྔོགས་ཀྱང་ས་འོག་ནས་
དོན་གྱི་ཡོད།
རྫོང་པད་མ་རྩེའི་བྲག་ཕུག་ནི་མཁའ་འགྲོ་ཡེ་ཤེས་མཚོ་རྒྱལ་གྱི་འཕྱི་བ་སྒོམ་
ཆེན་ལ་སྤྲུལ་ནས་ཕྱེ་བ་དང༌། གནས་སྒོ་འདི་བར་དོ་འགྲིམས་ས་ཡིན་པས་འགྲོ་
ཁག་པོ་ཡོད། བྲག་ཕུག་འདིའི་ནང་མཁའ་འགྲོའི་དབུ་སྐྲ་རང་བྱོན་དང༌། ཞི་
ཁྲོའི་ལྷ་ཚོགས་ཞི་བ་བཞི་བཅུ་ཞེ་གཉིས། ཁྲག་འཐུང་ལྔ་བཅུ་ང་བརྒྱད་ཀྱི་རང་
བྱོན་སོགས་རང་བྱོན་མང་པོ་དང་། ཟམ་པ་དང་རུས་སྦལ་རང་བྱོན་གྱི་འོག་ཏུ་
ཕྱིན་པ་ཙམ་གྱིས་ས་བདག་ཀླུ་གཉན་གྱི་གནོད་ པ་མི་ཡོང་བ། མཐོང་གྲོལ་
མཆོད་རྟེན་མཇལ་བ་ཙམ་གྱིས་ངན་སོང་ལས་ཐར་བ། བྱང་ཆུབ་མཆོད་རྟེན་བྱ་
རུང་ཁ་ཤོར་ལ་སྨོན་ལམ་བཏབ་ཚད་འགྲུབ་པ་སོགས་གནས་བྱིན་ཅན་མང་པོ་
དང༌། ད་དུང་གནས་འདི་སྦུག་ཐག་ཤིན་ཏུ་རིང་བས་ཤར་རྒྱུག་འོན་སྟག་ཚང་
བསམ་གྲུབ་ཀེའུ་ཚང་བར་འབྲེལ་ཡོད་ཅིང་། དེ་ཡང་གནའ་དུས་ཤིག་འོན་ཁྱི་
ར་བྲག་ཕུག་ནས་ཁྱི་དང་ར་མཉམ་དུ་བཏང་བས་ཉིན་ཤས་སོང་རྗེས་ཁོ་གཉིས་
རྫོང་སྐུ་འབུམ་གྱི་བྲག་ཕུག་ནང་ནས་དོན་པའི་ཤོད་སྲོལ་ངོ་མཚར་ཅན་ཡོད་པ་
དང༌། དེང་དུས་བྲག་ཕུག་ནང་ཁྱི་དང་ར་གཉིས་ཀྱི་རང་བྱོན་མཇལ་རྒྱུ་ཡོད།
69



མདོར་ན་རྫོང་སྐུ་འབུམ་གྱི་བྲག་ཕུག་ནི་ནང་དུ་ངོ་མཚར་གྱི་རང་བྱོན་
གྲངས་ལས་འདས་པ་དང་རྩ་ཆེའི་གཟིམ་སྦུག་སོགས་ཤིན་ཏུ་མང་བ་དང༌། ཕྱི་
ལ་རི་བོ་ལྷུན་གྲུབ་རྩེ་དང་པད་མ་རྩེ་ལ་སོགས་པ་སྔོ་ལྗང་ནགས་ཀྱིས་ཡོངས་སུ་
བརྒྱན་པ་ དང༌། རི་ དྭགས་ དང༌ གཅན་ གཟན་ སྣ་ ཚོགས་ ཅི་ གར་ རྒྱུ་ ཞིང་།
འདབ་ཆགས་སྣ་བརྒྱས་སྙན་པའི་གྲེ་འགྱུར་གླུ་དབྱངས་ལེན་པ། བྲག་ཕུག་གི་སྒོ་
འགྲམ་ནས་དྭངས་གཙང་བདུད་རྩིའི་ཆུ་རྒྱུན་ཤང་ཤང་དུ་བབས་པ་སོགས་སྐྱེ་བོ་
ཀུན་གྱི་ཡིད་བརྟན་དབང་མེད་འཕྲོག་པ་དང་། ཡིད་ངལ་གསོ་བའི་ཡུལ་སྐོར་
མཛེས་ལྗོངས་ཁྱད་པར་ཅན་ཞིག་ཡིན་ནོ།།
མོན་ཡུལ་གྱི་མཛེས་ལྗོངས།
མཚོ་སྣ་རྫོང་ཁོངས་སུ་ཡོད་པའི་མོན་ཡུལ་ནི་མོན་པ་མི་རིགས་བཅའ་སྡོད་
བྱེད་སའི་མཐའ་མཚམས་ཀྱི་མཛེས་ལྗོངས་ཤིག་ཡིན་ཞིང༌། རྩེད་ཐང་ནས་ལམ་
ཐག་ལེ་དབར་༢ ༥༠ ཡོད་པ་དང༌། ཆ་སྙོམས་རྒྱ་མཚོའི་ངོས་ནས་མཐོ་ཚད་རྨིད་
༣༩༠༠ཙམ་ཡིན།
མོན་ཡུལ་ནི་ས་བབ་དམའ་ལ་ཆར་ཆུ་འཛོམས་པ། ཐོན་ཁུངས་ཕུན་སུམ་
ཚོགས་ཤིང༌། རི་ཀླུང་ནགས་ཚལ་དང་རྩྭ་ལྗང་མེ་ཏོག་གིས་ཁེངས་པའི་མཛེས་
ལྗོངས་བལྟ་ན་སྡུག་པ་ཞིག་ཡིན་པས་ཡུལ་སྐོར་སྤྲོ་འཆམ་གནང་ཡུལ་ཁྱད་པར་
ཅན་ཞིག་ཡིན། རགས་ང ཙ ་ཤད་ན་མོན་གྱི་ཡུལ་དེ་ཤར་ནུབ་གཉིས་སུ་ཕྱེ་བ་
དང་། དེ་ཡང་རྟ་དབང་གི་ནུབ་ངོས་ སྐྱེམ།་ སྟོང་ འ་ ལྕེ་ ནི་ ག་ ཤུ བ་འབྱེད་
མཚམས་ཡིན་པ་དེ་ནས་ རྩིས་ པའི་ནུབ་རྒྱུད་ དུ་ དྭགས་ པ་ དང༌། སྤང་ཆེན།
ལེགས་པོ་བཅས་སྤྱོད་པ་དེ་རྣམས་ལ་མོན་ནུབ་མ་ཟེར་བ་དང། ཤར་རྒྱུད་དུ་ཉི་
མ་ཚོ་གསུམ་དང༌། རྡོ་དང་བྱང་དཱཀས། སེང་གེ་རྫོང་དང་། གཉུག་མ་གདོང་།
76



སྦྲང་མ་ཆུ་རྒྱུད། རོང་ནང་བཅས་ཡོད་པ་དེ་རྣམས་ལ་མོན་ཤར་མ་ཟེར། མོན་
ཡུལ་གྱི་ས་དབྱིབས་ཞེང་ཚད་ཆུང་ཞིང་རིང་ཚད་ཆེས་རིང་བའི་ཐོག་བྱུང་ནས་
ལྷོར་རྒྱུག་པའི་ཉ་བཤང་ཆུ་དང༌། ཤར་ནས་ནུབ་ཏུ་རྒྱུག་པའི་སྦྲང་མ་ཆུའམ་རྟ་
དབང་ཆུ། ནུབ་ནས་ཤར་ལྷོར་རྒྱུག་པའི་སྦྲང་ནང་ཆུ། བྱང་ནས་ལྷོར་རྒྱུག་
པའི་རོང་ནང་ཆུ་བཅས་ཡོད་ལ་ནམ་དུས་བཞི་ཀར་དབྱེ་བ་ཆེན་པོ་མེད་པར་
གནམ་གཤིས་དྲོ་ཞིང་། ཐོན་ཁུངས་ཕུན་སུམ་ཚོགས་པོ་ཡོད། ངོ་མཚར་ཡིད་
དབང་འཕྲོག་པ་དང་ཐུན་མིན་གྱི་ཁྱད་ཆོས་འབུམ་གྱིས་ཕྱུག་པའི་མོན་ཡུལ་འདི་
བཞིན་གནའ་སྔ་མོ་ནས་ཀྲུང་གོའི་བོད་ལྗོངས་ཀྱི་མངའ་ཁོངས་བསྙོན་དུ་མེད་པ་
ཞིག་དང་ཁ་བྲལ་དུ་རྩ་བ་ནས་མི་རུང་བའི་ཆ་ཤས་མཆོག་ཏུ་གྱུར་པ་ཞིག་ཡིན་
པར་བརྟེན་སྲོང་བཙན་སྒམ་པོས་བོད་ཀྱི་ས་བཀྲ་སྲིན་མོ་གན་རྐྱལ་གྱི་ནང་དུ་
མོན་ཡུལ་བཀོད་ཡོད་ལ་མོན་ཡུལ་དུ་མཐའ་འདུལ་གྱི་ལྷ་ཁང་ཡང་བཞེངས་ཡོད་
ཅིང་། ལྷག་པར་དུ་ཏཱ་ལའི་སྐུ་ཕྲེང་ལྔ་པའི་དུས་ནས་བཟུང་བོད་ས་གནས་སྲིད་
གཞུང་གིས་མོན་ཡུལ་ཡོངས་སུ་སྲིད་འཛིན་སྒྲིག་གཞི་དངོས་སུ་བཙུགས་ཐོག་
སྲིད་འཛིན་དོ་དམ་ནུས་པ་ཐོན་པ་བྱས་དང་བྱེད་བཞིན་པ་ཡིན་ལ་དེ་སྔའི་ས་
མཚམས་ཀྱང་ཧིན་རྡུའི་ཨ་སམ་ལ་མཚམས་བར་ཡིན་རུང་ ༡༩༡༩ལོར་བོད་ས་
གནས་སྲིང་གཞུང་གི་ངོ་ཚབ་བཤད་སྒྲ་དཔལ་འབྱོར་རྡོ་རྗེ་དང་། དབྱིན་ཇི་
བཙན་རྒྱལ་རིང་ལུགས་པའི་ངོ་ཚབ་མེ་ཁེ་མ་ཧུང་གིས་ཀྲུང་དབྱང་སྲིད་གཞུང་གི་
ལྐོག་ཏུ་ཆིངས་ཀ་བརྗེ་ལེན་བྱས་ཤིང་། དེ་དུས་ཁྲིམས་ལུགས་དང་འགལ་བའི་
མེ་ཁེ་མ་ཧུང་ཟེར་ ང་:འི་ས་ཐིག་བཀོད་ཀྱང༌། ཀྲུང་དབྱང སྲིད་བ། ཞུང༌ སྟེ ཡ་བྱུང་
གིས་ས་ཐིག་དེ་ཁས་ལེན བྱེད་མ་མྱོང་བ་དང་། བོད མི་དམང་ས་དང ཀྲུང་གོའི་
མི་དམངས་རྣམས་ ཀྱིས་ ངོ༌ རྒོལ་ མཐ༥ གཅིག་ ཏུ་ བྱསང དེད འོན ཀྱང་
༡༩༩༩ ལོ་ནས་བཟུང་དབྱིན་ཉིན་དམག་གིས་རིམ་བཞིན སིམ་འཛུལ་གྱིས་ ས་
ཁུལ་རྒྱ་ཆེན་ ཧམ་་ འཟུང་བྱས་ པས་ ད་ ལྟ་ རང་ཁོངས་ ས་ལེགས་པོ་ཁུལ་ལ་མི་
རིགས་ཤང་བཞི་དང་། དོན་གཅོད་ཁང་གཅིག་ཡོད་པའི་ས་ཁོགས་མེ་ཏོག་གི་



སྐྱེད་ཚལ་ལྟར་རབ་ཏུ་མཛེས་པ་མ་ཟད་ལོ་རྒྱུས་དང་ཤོད་སྲོལ་ངོ་མཚར་ལྡན་
པའི་སྲིན་མོ་བྲག་སོགས་དགོན་པ་དང༌། རང་བྱུང་བྲག་ཕུག་དང་མཚོ་དང་
རྒྱུག་ཆུ་སོགས་ཤིན་ཏུ་མང་བ་མ་ཟད་ལེགས་པོ་དོན་གཅོད་ཁང་དང་སླད་ཤང་
བར་གྱི་གྲོག་ཤུར་ནང་གི་བྲག་ངོས་སུ་རྒྱ་ནག་གི་གྲགས་ ཅན་རྩོམ་རིག་《ནུབ་
ཕྱོགས་སུ་གནས་སྐོར་བསྐྱོད་པའི་》ནང་གི་མི་སྣ་གཙོ་བོ། ཐང་སེན་བླ་མ་དང༌།
སྤྲེའུ། ཕག་པ། ཧ་ཤང༌། རྟ་བཅས་ཀྱི་བྲག་བརྐོས་རི་མོ་ཞིག་ཡོད་པ་དེ་ནི་ཧ་
ལམ་བོད་ཡོངས་སུ་མེད་པའི་རྡོ་བརྐོས་སྒྱུ་རྩལ་ཞིག་ཡིན་པ་མ་ཟད་རི་མོ་དེའི་
འགྲེལ་བཤད་ལ། ཐང་སེན་བླ་མ་འཕགས་ཡུལ་ནས་ཆོས་བླངས་ཏེ་བོད་ཡུལ་
བརྒྱུད་ནས་ཕྱིར་ལོག་གནང་བའི་ཤོད་སྲོལ་ཞིག་ཀྱང་ཡོད་པས་དེར་ཞིབ་འཇུག་
གི་རིན་ཐང་ཧ་ཅང་ཆེན་པོ་ཡོད་པ་སོགས་མོན་ཡུལ་གྱི་ལེགས་པོ་མི་རིགས་ཤང་
བཞི་དང༌། ལེགས་པོ་དོན་གཅོད་ཁང་ཁོར་ཡུག་གི་མཛེས་ལྗོངས་ནི་རི་མོར་
བྲིས་པ་ལྟར་མཛེས་ཤིང་ཡིད་དུ་འོང་ལ། ངོ་མཚར་ཆེ་བའི་ལོ་རྒྱུས་དང་ཤོད་
སྲོལ། ཁྱད་ཆོས་བཅས་ལྡན་པའི་ཡུལ་སྐོར་སྤྲོ་འཆམ་གནང་ཡུལ་ཐུན་མོང་མ་
ཡིན་པ་ཞིག་ཡིན་ནོ། །
གནས་ཆེན་མཁའ་རེག
གནས་ཆེན་མཁའ་རེག་ནི་གཙང་རིན་སྤུངས་རྫོང་ཁོངས་བར་ཐང་ཤང་
གི་ཤར་ངོས། ལྷོ་ཁ་སྣ་དཀར་རྩེ་རྫོང་ཁོངས་མཁའ་རེག་ཡུལ་གྲུའི་ནུབ་ངོས་སུ་
ཡོད། གནས་འདི་ནི་སློབ་དཔོན་པད་མ་འབྱུང་གནས་ཀྱིས་ཡུན་རིང་སྒྲུབ་པ་
གནང་ཞིང༌། ས་གཞི་གང་སར་བྱིན་གྱིས་བརླབས་པའི་གནས་མཆོག་ཁྱད་པར་
ཅན་ཞིག་ཡིན། །
འདི་ན་སློབ་དཔོན་པད་མའི་སྒྲུབ་ཕུག་དང༌། ཞབས་རྗེས། “མཚོ་སྦུག”



ཅེས་རི་བོའི་སྟེང་དུ་ཡོད་པའི་ངོ་མཚར་གྱི་མཚོ། “ མཚན་རྟགས”ཞེས་རི་བོའི་
སྟེང་དུ་སེ་བའི་སྡོང་པོ་གཅིག་ལ་མེ་ཏོག་དམར་པོ་ཤར་གྱི་ཡོད་པ་དེ་རྗེ་བཙུན་
སྒྲོལ་མའི་ཟླ་མཚན་གྱི་རྟགས་ཡིན་ཞེས་གྲགས་པ། “མཁའ་འགྲོའི་ཚོགས་ཁང་”
ཞེས་ཡངས་ཤིང་རྒྱ་ཆེ་བའི་བྲག་ཕུག དེ་བཞིན་གནའ་བོའི་དགོན་རྙིང་“སྒྲུབ་
བདེ་”དང་། “མུན་དཀར་མཆོད་རྟེན་”ལ་སོགས་པ་གནས་ངོ་མཚར་ཅན་ཧ་
ཅང་མང་པོ་མཇལ་རྒྱུ་ཡོད། ཁྱད་པར་དུ་ཡོངས་སུ་གྲགས་པའི་མཁའ་རེག་“ཇོ་
ཕོ”“ཇོ་མོ”ཞེས་པར་ཆོས་ལུགས་ཐད་གནས་འདི་མཇལ་ན་ངན་སོང་གི་གནས་
ལས་གྲོལ་བ་དང༌། སྡིག་སྒྲིབ་དག་པ་སོགས་འགྲེལ་བཤད་ཤིན་ཏུ་མང་བ་མ་
ཟད། དམངས་ཁྲོད་ངག་རྒྱུན་གྱི་ཤོད་སྲོལ་ཡང་མང་པོ་ཡོད། དེའང་མཁའ་
རེག་རི་བོའི་རྩེ་མོའི་གཙོ་བོའི་རི་རྩེ་ཁག་གཉིས་སུ་གྱེས་ཡོད་པའི་“ཇོ་ཕོ”རི་བོར་
བདེ་མཆོག་ཡབ་ཀྱི་ཕོ་བྲང་དང་། “ཇོ་མོ་”རི་བོར་བདེ་མཆོག་ཡུམ་གྱི་ཕོ་བྲང་
ཞེས་ཤོད་སྲོལ་མཆིས། དེ་ཡང་དམངས་ཁྲོད་ངག་རྒྱུན་དུ། སྔར་ཇོ་ཕོ་དང་ཇོ་
མོས་འཇིག་རྟེན་བཟའ་འཚོའི་འཚོ་བ་སྐྱེལ་སྐབས་ལོ་གཅིག་གི་དགུན་ཁར་ཇོ་
མོའི་རི་རྩེར་ཁ་བ་ཅུང་ཟད་ཆེ་བ་བབས་ཏེ་མགོ་འཕང་མཐོ་ཙམ་ཆགས་པས་ཇོ་
ཕོས་མིག་སེར་བརྒྱབ་ནས་“ཇོ་མོ་ཁྱེད་སྔོན་ཆད་བདག་ལ་བརྩེ་བ་ཆེ་བས་མིག་
གཉིས་ཉིན་ལྟར་བདག་ལ་འཕངས་པ་ལས་སྐད་ཅིག་ཙམ་ཡང་གཞན་དུ་གཡོ་བ་
མ་མཆིས་ཀྱང་ད་ལྟ་ཁྱེད་སྐྱེ་ཀྲོང་ཀྲོང་བྱས་ནས་ག་པར་ལྟ་གི་ཡོད་དམ། གཏན་
གཏན་“གནོད་སྦྱིན་གངས་བ་བཟང་མོར་སེམས་ཤོར་བ་ཐག་ཆོད་”ཅེས་ཇོ་མོར་
འགྲམ་ལྕག་མེ་འབར་བ་ཞིག་གཞུས། ཇོ་མོ་ཇོ་ཕོའི་མ་ཉེས་ཁ་གཡོག་དང་ཉེས་
རྡུང་ལ་རབ་ཏུ་ཁྲོས་ཏེ་ཇོ་ཕོར་བལྟ་མི་འདོད་པར་རྒྱབ་ཕྱོགས་ཏེ་བར་ཐང་ཡུལ་
ལ་བལྟས། བར་ཐང་གི་བུ་མོ་རྣམས་བྱད་བཞིན་མཛེས་པོ་ཡོད་པ་ནི་ཇོ་མོའི་
ཞལ་གྱི་བྱིན་རླབས་ཡིན་ཟེར། ཇོ་ཕོ་སྔར་བཞིན་མཁའ་རེག་ཡུལ་ལ་ཞལ་ཕྱོགས་
པས་མཁའ་རེག་གི་ཕོ་གཞོན་ཚོ་དཔའ་ཉམས་ལྡན་ལ་མི་སྤུས་དག་ཅེས་གྲགས། །
ད་དུང་“ཇོ་ཕོ” “ཇོ་མོའི་” བྱང་དུ་བྲག་རི་མཐོན་པོ་རྩེ་མོ་རབ་ཏུ་རྣོ་བ་



ཞིག་སྟེང་བྲག་ཤོ་དོན་པ་(བྲག་ཁ་ཤོ་)ནི་མདའ་མོའི་སྟོང་ཀ་དང་ཤིན་ཏུ་འདྲ་བ་
ཞིག་ཡོད་པ་དེ་ལྟར་ཆགས་དོན་ནི། “གནའ་སྔ་མོ་གླིང་གེ་སར་རྒྱལ་པོས་བདུད་
རྒྱལ་ཁྱུང་ཆེན་གང་སར་དེད་པ་དང་། བདུད་རྒྱལ་ཁྱུང་ཆེན་གཡས་བྲོས་གཡོན་
བྲོས་མང་དུ་བྱས་མཐར་རི་བོ་དེའི་སྟེང་བབས་པས་གེ་སར་གྱིས་མདའ་མོ་ཞིག་
དྲག་ཏུ་འཕངས་མ་ཐག་བྲག་རི་དེ་ཁ་ཤོ་ཆགས་པ་རེད་” ཅེས་ཟེར་བ་ལ་སོགས་
པའི་ཤོད་རྒྱུན་མང་དུ་ཡོད་པས། གནས་མཆོག་མཁའ་རེག་ནི་གཅིག་ནས་ཆོས་
ལུགས་ཀྱི་གདན་ས་རྩ་ཆེན་དང༌། གཉིས་ནས་དམངས་ཁྲོད་ཤོད་སྲོལ་གྱི་དེབ་
ཐེར་ཆེན་པོ་ཞིག་དང་འདྲ་བའོ།།
མཚོ་རྒྱལ་བླ་མཚོ།
རྩེད་ཐང་ནས་སྤྱི་ལེ་༩ ༢ བསྐྱོད་ན་གྲྭ་ནང་མདའི་ཡང་ཁ་གྲུ་ཁར་སླེབས་
ཤིང་། དེ་ནས་གློག་གྲུའི་ནང་ཆུ་ཚོད་གཉིས་ཙམ་བསྐྱོད་ན་ཆུ་ཕར་ཕྱོགས་ཀྱི་
སྒྲགས་གྲུ་སར་འབྱོར། དེ་ནས་འཁོར་ལམ་བརྒྱུད་སྤྱི་ལེ་ལྔ་དང་ཕྱེད་ཀ་བསྐྱོད་
ན་མཚོ་རྒྱལ་གྲོང་ཚོའི་དབུས་སུ་ཡོད་པའི་མཚོ་རྒྱལ་བླ་མཚོ་མཇལ་ཐུབ། མཐོ་
ཚད་ནི་རྒྱུ་མཚོའི་ངོས་ལས་རྨིད་༣༦༠༠ ཙམ་ཡོད། །
དེ་ཡང་མཚོ་རྒྱལ་བླ་མཚོ་ཞེས་པ་ནི་ཐོག་མར་གནས་དེར་ཆུ་མིག་ཅིག་ཡོད་
ཅིང༌། སྤྱི་ལོའི་དུས་རབས་བརྒྱད་པར་གྲོང་ཚོ་དེ་ན་མཁའ་འགྲོ་ཡེ་ཤེས་མཚོ་
རྒྱལ་འཁྲུངས་པ་དང་དུས་མཚུངས་ཆུ་མིག་དེ་མཚོ་ལྟར་རྒྱས་སྐབས་“མཚོ་རྒྱལ་
བླ་མཚོ་” ཞེས་ པའི་མཚན་དེ་ལྟར་བྱུང་། མཁའ་འགྲོ་ཡེ་ ཤེས་ མཚོ་ རྒྱལ་ གྱི་
འཁྲུངས་ཁང་ཡང་དེ་དང་ཉེ་བར་ཡོད།
མཁའ་འགྲོ་ཡེ་ཤེས་མཚོ་རྒྱལ་ཡུམ་གཟའ་དགེ་བྱ་བའི་ལྷུམས་སུ་བཞུགས་
བ ་ གསེར་གྱི་བུང་བ་གསུང་སྐད་སྙན་པ་ཞིག་ཡབ་ཀྱི་སྤྱི་བོར་ཐིམས་



པའི་གཟིགས་སྣང་བྱུང་བ་དང༌། ཡབ་མཁར་ཆེན་དཔལ་གྱི་དབང་ཕྱུག་གི་
གཟིགས་སྣང་ལ་ཡུམ་ལ་སྤྱན་གསུམ་མངའ་བ་སོགས་སྔ་ལྟས་ཁྱད་པར་ཅན་མང་
དུ་བྱུང་བ་དང་བྱ་ལོ་སྤྲེལ་ཟླའི་ཚེས་བཅུའི་ཉི་མ་ཤར་བ་དང་དུས་མཚུངས་ཨ་ལི་
ཀ་ལིའི་རང་སྒྲ་རང་བྱུང་ལྷུན་གྱིས་གསལ་བར་སྒྲོག་བཞིན་དུ་སྐུ་འཁྲུངས་པའི་ཚེ་
ས་གཡོ་བ་དང་། འབྲུག་ལྡིར་བ། མེ་ཏོག་གི་ཆར་བབས་པ་སོགས་ཀུན་གྱིས་
མཐོང༌། ཡབ་དེའང་སྐྱེས་བུ་དམ་པའི་རང་གཤིས་ཚང་བ་ཞིག་ཡིན་པས་བརྟག་
པ་མཛད་མཐར་རབ་ཏུ་མཉེས་ཏེ་“ང་ གཉིས་ཀྱི་བུ་མོ་འདི་ནི་མཁའ་འགྲོའི་
མཚན་རྟགས་དུ་མ་དང་ལྡན་པ་ཞིག་འདུག་པས་ནར་སོན་རྗེས་གྲགས་པ་འཛམ་
གླིང་ལ་ཁྱབ་ཅིང་། ཉམ་ཐག་འགྲོ་བ་འདྲེན་པའི་དེད་དཔོན་ཞིག་ ཏུ་འགྱུར་
བར་གདོན་མི་ཟ། བུ་མོ་སྐྱེས་པ་དང་ངེད་ཚོའི་ཆུ་མིག་དེ་ཡང་མཚོ་རུ་རྒྱས་
འདུག་པས་ བུ་ མོའི་ མིང་ ལའང་ “ ཡེ་ ཤེས་ མཚོ་ རྒྱལ་” ཞེས་ འདོགས་ དགོས་
གསུངས།
དེ་ནས་བུ་མོ་ནར་སོན་རྗེས་རབ་ཏུ་མཚར་ཞིང་བྱམས་སེམས་ལྡན་པས་
སློང་མི་དཔོན་ཆེན་མང་དུ་བྱུང་བ་ཕན་ཚུན་འཁྲུག་རྩོད་ཀྱི་ཉེན་ཁ་ཆེན་པོ་བྱུང་
སྟེ་ཡབ་ཡུམ་བྱ་དཀའ་བྱེད་གཏད་དུ་གྱུར་བའི་ཚེ་ཆོས་རྒྱལ་ཁྲི་སྲོང་ལྡེ་བཙན་
གྱིས་ཡེ་ཤེས་མཚོ་རྒྱལ་གྱི་སྙན་པ་མཁྱེན་ཏེ་བཙུན་མོར་བསུས།
དེ་ནས་མི་རིང་བར་ཆོས་རྒྱལ་གྱིས་སློབ་དཔོན་པདྨ་འབྱུང་གནས་སྤྱན་
དྲངས་པ་དང༌། བཙུན་མོ་ཡེ་ཤེས་མཚོ་རྒྱལ་སློབ་དཔོན་ལ་ ཕུལ་ བས་ སློབ་
དཔོན་གྱི་ཇོ་མོར་མངའ་གསོལ། དེ་ནས་སློབ་དཔོན་ཡབ་ཡུམ་གཉིས་མཆིམས་
ཕུར་བྱོན་ནས་སློབ་དཔོན་གྱི་དྲུང་ནས་རབ་ཏུ་བྱུང་སྟེ་སྡེ་སྣོད་གསུམ་གྱི་ཆོས་ ་
མཐའ་ཡས་པ་གསན། ལྷ་མོ་དབྱངས་ཅན་མའི་ཞལ་གཟིགས། མི་བརྗེད་པའི་
གཟུངས་ཐོབ། མངོན་པར་ཤེས་པ་ལ་མངའ་བརྙེས་ཤིང་རྫུ་འཕྲུལ་ཐོགས་པ་
མེད་པར་སྟོན་ནུས་པར་གྱུར་པས་ཀུན་གྱིས་རབ་ཏུ་དད་དེ་“མཁའ་འགྲོ་ཡེ་ཤེས་
མཚོ་རྒྱལ་”ཞེས་གྲགས། མཚོ་རྒྱལ་བླ་མཚོའི་འགྲམ་གྱི་མཚོ་རྒྱལ་ལྷ་ཁང་ནང་
75.



མཚོ་རྒྱལ་གྱི་སྐུ་འདྲ་དང༌། མཚོ་རྒྱལ་འཁྲུངས་རྗེས་ལྟེ་ཁྲག་འཕོ་སར་ཙན་དན་
དཀར་དམར་གཉིས་འཁྲུངས་པ་ལས་འོ་མ་བཞེས་པའི་ཙན་དན་དུམ་བུ་སོགས་
རྩ་ཆེན་ཁག་མཇལ་རྒྱུ་ཡོད། །
རྩྭ་ཐང་དཀར་མོ་གླིང་།
བོད་ལྗོངས་ཡོངས་སུ་སྐད་གྲགས་ཡོད་པའི་རྩྭ་ཐང་དཀར་མོ་གླིང་ནི་ལྷོ་ཁ་
སྣ་དཀར་རྩེ་རྫོང་ཁོངས་ཡར་འབྲོག་གཡུ་མཚོའི་ཉེ་འགྲམ་དུ་ཡོད་ཅིང༌། མཚོ་
མོའི་ཁོར་ཡུག་ཏུ་ཆགས་པའི་རི་རྣམས་བཟོ་བོ་མཁས་པས་ཆེད་དུ་བཅོས་པ་ལྟ་
བུའི་རི་དཔྱད་ལེགས་ཤིང༌། ས་མཐོའི་ཁྱད་ལྡན་གྱི་རྩི་ཤིང་སྤ་མ་རུམ་འཐག་
མཁས་པས་ས་གདན་ཆེད་དུ་བཏགས་པ་བཞིན་རིང་ཐུང་སྤུ་ཙམ་མེད་པར་མགོ་
གྲ་སྙོམས་པའི་རང་བྱུང་ལྷུན་གྱིས་གྲུབ་པའི་མཛེས་ཆོས་ལྟ་བས་མི་ངོམ་པས་
བརྒྱན་པའི་རི་ཆུང་གཉིས་ཡོད་པའི་གཅིག་གི་མིང་ལ་སྡེ་ནག་ཟེ་བ་དང༌། ཅིག་
ཤོས་དེའི་མིང་ལ་སྡེ་རྒྱ་ཟེ་བ་ཟེར་བའི་རི་གཤམ་དུ་དྭངས་ཤིང་གཙང་བའི་ཆུ་
མིག་ཅིག་ཡོད་པ་དེའི་ལྷོ་ངོས་སུ་དཀར་གླིང་གཞུང་ཆུ་ཞེས་པའི་ཆུ་མདོག་གཞན་
དང་མི་འདྲ་བའི་ཆུ་མོ་ཞིག་ལྷུང་ལྷུང་རྒྱུ་བའི་ནང་སྣ་རིགས་མི་གཅིག་པའི་ཉ་མོ་
མང་པོ་ཡར་རྒྱུགས་མར་རྒྱུགས་བྱེད་པའི་ངོ་མཚར་ལྟད་མོ་སྐྱེ་བོའི་མིག་ལམ་དུ་
འཆར་བ་དང་། ཆུ་འགྲམ་དུ་བསངས་ཤིང་འཁན་དཀར་མི་ཚད་ལོན་པ་མཐུག་
པོར་སྐྱེ་བའི་ཁྲོད་སེམས་ཅན་སྤུ་ནག་གཡག་རྒན་ཡང་གཞན་གྱིས་མཐོང་བར་
དཀའ་བ་དེ་ལྟ་བུ་ནི་བོད་ཡོངས་སུ་ཧ་ལམ་མེད་ཅེས་བཤད་ཆོག
གཞན་ཡང་རྩྭ་ཐང་དེ་ནི་ས་རྒྱ་ཡངས་ཤིང་ཁོད་སྙོམས་ལ་རྩྭ་བཅུད་རབ་ཏུ་
ཆེ་བ་མ་ཟད་རྩྭའི་སྐྱེ་ཁ་བཟང་བ་ཧ་ལས་དགོས་པ་ཞིག་ཡོད་པ་སྟེ། དགོང་མོ་རྩྭ་
ཐང་སྟེང་ཇ་ཕོར་ཁ་སྦུབས་སློག་ནས་བཞག་ན་ཞོགས་པ་ཇ་ཕོར་རྩྭ་ཡིས་བཀྱག་



ནས་གན་རྐྱལ་ སློག་ གི་ཡོད་ པས་ རྩྭ་ ཐང་སྐྱེ་ཁ་ བཟང་ བ་ དེ་ འདྲ་ བོད་ ལྗོངས་
ཡོངས་སུ་མེད་སྟབས་སྔར་བོད་ས་གནས་སྲིད་གཞུང་གི་གཞུང་རྟ་ཆེད་དུ་རྩྭ་ཐང་
དེའི་སྟེང་འཇོག་གི་ཡོད་པ་ལས། སེམས་ཅན་གཞན་དག་ཕར་བཞག བྱ་དང༌
བྱིའུའང་བབས་མི་ཆོག་ཅེས་པའི་བཀའ་རྒྱ་བཙན་པོ་བཏང་ཡོད། །
ད་དུང་རྩྭ་ཐང་དེའི་མཛེས་སྡུག་རྣམ་པར་བཀྲ་བའི་མེ་ཏོག་སྣ་ཚོགས་དང༌།
བྱ་བྱིའུ་སྣ་ཚོགས། རི་དྭགས་དང་གཅན་གཟན་སྣ་ཚོགས་སོགས་ཡོད་པས་རྩྭ་
ཐུང་དེ་ནི་མ་བཅོས་རང་བྱུང་ལྷུན་གྱིས་གྲུབ་པའི་ཡུལ་སྐོར་མཛེས་ལྗོངས་ཆེས་
ཕུལ་དུ་བྱུང་བ་ཞིག་ཡིན་ནོ། །།
ངོ་མཚར་ཡིད་དུ་འོང་བའི་གྲི་གུ་རྩྭ་ཐང་།
བོད་མིའི་འབྱུང་གནས་ སུ་ གྲགས་ པའི་རྩེད་ཐང་གྲོང་བརྡལ་ནས་ ལྷུང་
ལྷུང་དུ་འབབ་པའི་དྭངས་གཙང་ཤམ་ཆུ་བརྒྱུད་ལྷོ་ཕྱོགས་སུ་ཆས་ཚེ་སྲིད་པའི་ལ་
དགུའི་ཡ་གྱལ་གངས་རི་ཆེན་པོ་ཡར་ལྷ་ཤམ་པོའི་ཉེ་འདབས་སུ་འབྱོར་ཞིང༌།
དེ་ནས་ནུབ་ཕྱོགས་སུ་ཁ་གཏད་དེ་ཕྱིན་ན་མཚོ་སྨད་རྫོང་གི་མངའ་ཁོངས་སུ་
གཏོགས་པའི་འཁར་ཞེས་པའི་གྲོང་ཚོར་སླེབས། གྲོང་ཚོ་དེའི་ཕུར་བྱེ་ལ་ཞེས་
པའི་ལ་ཞིག་ཡོད་ཅིང་། དམངས་ཁྲོད་ཀྱི་ཤོད་རྒྱུན་དུ། སྔོན་ལ་མོ་དེ་ཉིད་ཧ་
ཅང་མཐོ་བས་ཡུལ་དེའི་མི་རྣམས་ལ་མོ་དེ་བརྒལ་ནས་ཡུལ་གཞན་དུ་འགྲོ་འོང་
བྱེད་ཚེ་དཀའ་ཚེགས་ཤིན་ཏུ་ཆེ་བའི་གནས་ཚུལ་དེ་རྒྱ་བཟའ་ཀོ་ཇོས་མཁྱེན་རྗེས་
རི་བོ་དེར་གསེང་ཁ་ (ཕུག་ལམ)གཏོད་དགོས་དགོངས་ཀྱང་ཕྱིས་སུ་རྒྱུ་རྐྱེན་སྣ་
ཚོགས་གྱི་རྐྱེན་པས་གསེང་ཁ་གཏོད་རྒྱུ་མ་བྱུང་བར་གྲགས་པའི་ལ་དེའི་རྩེ་མོར་
སླེབས་ཚེ། ད་གཟོད་གྲི་གུ་རྩྭ་ཐང་དེ་ཉིད་མིག་ལམ་དུ་ཁྲ་ལམ་མེར་མངོན་ཐུབ།
རྒྱང་རིང་ནས་བལྟས་ཚེ། གྲི་གུ་རྩྭ་ཐང་དེ་ཉིད་ནི་རབ་དཀར་དར་གྱི་
77



ཐོར་ལྕོག་བཅིངས་ཤིང་སྔོ་ལྗང་ན་བཟའ་ཀུན་ནས་བཀླུབས་པའི་ཡིད་དུ་འོང་
བའི་ལྷ་ཡི་བུ་མོ་ཞིག་གིས་དྭངས་ཤིང་གསལ་བའི་བཻཌཱུརྱའི་མེ་ལོང་ཞིག་ཕྱག་ཏུ་
བསྣམས་ནས་མི་ཡུལ་དུ་ལྟད་མོར་ཕེབས་པ་དང་གཉིས་སུ་མེད། རྩྭ་ཐང་དེའི་
ཕྱོགས་བཞི་ན་ཤེལ་གྱི་མཆོད་རྟེན་བཞེངས་འདྲའི་གངས་རི་དཀར་པོ་དང་། རྩེ་
མོ་གནམ་ལ་ཟུག་འདྲའི་རྫ་རི་སྨུག་པོ། - གཡུ་ཡི་མཎྜལ་སྤུངས་འདྲའི་སྤང་རི་
སྔོན་པོ་སོགས་ཚར་དུ་དངར་བའི་རི་ཚོགས་ཀྱིས་བསྐོར་བ་དང༌། དེ་དག་གི་
བར་བར་ན། དྭངས་བསིལ་བརྒྱད་ལྡན་གཙང་ཆབ་ཀྱིས་བཀང་བའི་མཚེའུ་དུ་
མ་སྔོ་ལྟེམ་མེར་འཁྱིལ། རྩྭ་ཐང་དེའི་སྟེང་ན་ལྷུང་ལྷུང་དུ་འབབ་པའི་ཆུ་ཕྲན་
དྭངས་མོའི་འགྲམ་གྱི་སྔོ་ལྗང་ནེའུ་གསིང་གི་དབུས་སུ་དཀར་སེར་དམར་སྔོའི་མེ་
ཏོག་ཁྲ་ཆིལ་ལེར་བཞད་ཅིང་། བུང་བ་གཞོན་ནུས་དར་དིར་གྱི་གཤོག་གླུ་སྙན་
མོ་ལེན་པ་དང་ཕྱེ་ལེབ་བུ་མོས་ལྷབ་ལྷུབ་ཀྱི་བྲོ་གར་མཚར་པོ་འཁྲབ་ནས་སྐྱེ་བོ་
རྣམས་ཀྱི་ཡིད་ཀྱི་བརྟན་པ་ཅིག་ཅར་འཕྲོག་པར་བྱེད་ཀྱིན་ཡོད། སྐར་ཚོགས་ས་
ལ་དབབ་འདྲའི་གཡང་དཀར་གྱི་ཁྱུ་ཚོགས་དང༌། གྲེ་སེར་འབྲོང་སྟོབས་ལ་འཁུ་
བའི་འབྲི་གཡག་གི་ཁྱུ་ཚོགས་ནི་རྩྭ་ཐང་གི་རྒྱན་ཆ་དང་འབྲོག་པའི་འཚོ་རྟེན་
ལགས་ཤིང་། ད་དུང་རྒྱལ་ཁབ་ཀྱི་རིམ་པ་དང་པོའི་སྲུང་སྐྱོབ་ཀྱི་སྲོག་ཆགས་སུ་
གཏོགས་པའི་ཁ་དཀར་རྐྱང་གི་ཁྱུ་ཚོགས་དང༌། གཞན་ཡང་གནའ་བ་དང་།
གཉན། དགོ་བ་སོགས་ཀྱི་རི་སྐྱེས་སྲོག་ཆགས་རྣམས་ཅི་འདོད་རྩྭ་ཆུར་རོལ་ཞིང་
བག་ཕེབས་དལ་གྱིས་རྒྱུ་བ་ནི་རང་བྱུང་ཁམས་ཆེན་པོའི་བདེ་བའི་ཆང་གིས་མྱོས་
པ་མིན་ན་ཅི་ཞིག་ཡིན། ཡང་སྒོས་སུ་དང་ར་གཡུ་མཚོ་དེ་ཉིད་ནི་གྲི་གུའི་རྩྭ་ཐང་
འདི་ཀོ་ཡུལ་གཞན་ལས་ཁྱད་དུ་འཕགས་པའི་མཚོན་རྟགས་སུ་འཁུམས་ཤིང་།
གཡུ་མཚོའི་གཏིང་ན་ལྟོ་དཀར་ཉ་མོའི་ཚོགས་ཀྱིས་འཁྱུག་འཁྱུག་གར་ལ་རོལ་
ཅིང་། གཡུ་མཚོའི་ཁ་ནང་ངང་པ་དང་། ངུར་པ། བྱུང་ཁྲུང་སོགས་ཆུ་བྱ་སྣ་
ཚོགས་ཀྱིས་མགྲིན་པའི་རྫ་རྔ་བར་མེད་དུ་འཁྲོལ་བ་ནི་སྙན་ཞིང་འཇེབས་པའི་
མཉམ་སྒྲོག་རོལ་དབྱངས་ཤིག་དཀྲོལ་བ་དང་ཀུན་ནས་མཚུངས། སྔོ་ལྗང་རྩྭ་
18



ཐང་དེའི་བར་བར་ན་འབྲོག་པའི་སྦྲ་གུར་ཚོམ་བུ་ཚོམ་བུར་ཕུབ་པ་དེ་དག་གི་
ནང་དུ་དཀར་པོ་འོ་མའི་རྒྱ་མཚོ་འཁྱིལ་ཞིང༌། སེར་པོ་མར་གྱི་རྩིག་པ་བརྩིགས་
པ་དང༌། ནག་པོ་སྤུ་ཡི་སྤྲིན་ནག་གཡོ་ཞིང་དཀར་པོ་བལ་གྱི་སྤྲིན་དཀར་ལང་
ལོང་དུ་འཕྱུར། །
ད་དུང༌། གྲི་ གུའི་ འབྲོག་ དམངས་ གཏན་ སྡོད་ བྱ་ ཡུལ་ གྱི་ ཤར་ ལྷོའི་
མཚམས་ན་རི་ཆུང་ཞིག་ཡོད་པ་དེའི་སྟེང་གི་བྱང་ཤར་ན་མངོན་མཐོ་དང་ངེས་
ལེགས་ཀྱི་ནོར་བུ་ཡིད་བཞིན་དུ་འཇོ་བའི་ཇོ་བོ་བསམ་འཕེལ་ནོར་བུ་བཞུགས་
པའི་གཙུག་ལག་ཁང་དེ་ཉིད་བརྗིད་ཆགས་གེར་འགྱིང་ཞིང་། རི་ཆུང་དེའི་སྟེང་
གི་ནུབ་བྱང་ངོས་ནི་མདོ་མཁར་ཞབས་དྲུང་ཚེ་རིང་དབང་རྒྱལ་མཆོག་གིས་བོད་
ཀྱི་རྩོམ་རིག་ལོ་རྒྱུས་ཐོག་བརྩམས་སྒྲུང་རིང་གྲས་ཨང་དང་པོ་ཡིན་པའི་གྲགས་
རྩོམ་《གཞོན་ནུ་ཟླ་མེད་ཀྱི་གཏམ་རྒྱུད་》དབུ་རྩོམ་པའི་བྱིན་ཆེའི་གནས་མཆོག་
ལྕགས་རྩེ་གྲི་གུའི་རྫོང་ཤུལ་ཡིན་
གྲི་གུ་གྲོང་ཚོའི་བྱང་ངོས་ན་ལྷོག་ལྷོག་ཏུ་འཁོལ་བའི་རང་བྱུང་ཆུ་ཚན་ཞིག་
ཡོད་ཅིང་། མི་ཚོས་ཆུ་ཚན་དེར་ཁྲུས་ལ་ཞུགས་ན་སོགས་ཀྱི་ནད་བཅོས་གྲུབ་
པར་གྲགས།
གཞན་ཡང༌། ལོ་རེའི་སྤྱི་ ཟླ་དགུ་ པའི་ ཟླ་ སྟོད་ དུ་ཡུལ་དེའི་འབྲོག་ པ་
རྣམས་ཀྱིས་ཉིན་གསུམ་ནས་ལྔ་བར་གྱི་དབྱར་སྐྱིད་གཏོང་ཞིང་། དབྱར་སྐྱིད་དེ་
ནི་ཡུལ་དེར་མཚོན་ན་ལོ་རེའི་བོད་ཀྱི་ལོ་གསར་ཕུད་པའི་དུས་ཆེན་རྒྱས་ཤོས་
ཤིག་ཡིན། དེའི་ཚེ་དེའི་དུས་ན་འབྲོག་པ་རྣམས་ཀྱིས་ལུས་ལ་གཟབ་མཆོར་གྱིས་
སྤུད་དེ་རྟ་རྒྱུགས་དང༌། སྦག་སྦག་དང་རྐང་འཁོར་མགྱོགས་ལོས། ཐག་ པ་
འཐེན་པ། སྒོར་གཞས་རྒྱག་རྒྱུ། བྱེ་མ་འགྱོགས་པ་སོགས་ཀྱི་འགྲན་བསྡུར་བྱེད་
ཅིང་། ཕོ་གཞོན་རྣམས་ལ་མཚོན་ན་དུས་དེ་ནི་རང་གི་དཔའ་རྩལ་ངོམ་པའི་
དུས་སྐབས་ལེགས་ཤོས་ཤིག་དང༌། མོ་གཞོན་རྣམས་ལ་མཚོན་ན་དུས་དེ་ནི་
རང་གི་ལང་ཚོའི་དཔལ་ཡོན་དང་ སྙན་འཇེབས་ མགྲིན་ གླུ་ངོམས་པའི་དུས་
79



སྐབས་ལེགས་ཤོས་ཤིག་ཡིན། དེའི་ཚེ་སྐུ་ཉིད་གྲི་གུར་ཕེབས་ན་སྦག་བཙོག་གི་
གཡའ་དང་བྲལ་བའི་ཟས་རིགས་ཏེ། ཤ་མར་ཐུད་གསུམ་དང༌། ཞོ་དང༌། འོ་
མ། མར་ཟན་སོགས་ཅི་འདོད་ལོངས་སུ་སྤྱོད་རྒྱུ་ཡོད་ཅིང་། དེའི་ཚེ་དེའི་དུས་
ན་སྐུ་ཉིད་ཀྱིས་ད་གཟོད་རང་བྱུང་ཁམས་ཆེན་པོའི་བདེ་བ་ལོངས་སུ་སྤྱད་ཆོག་
ལ། ངོ་མཚར་ཡིད་དུ་འོང་བའི་རྩྭ་ཐང་གི་མཛེས་ལྗོངས་ལ་འདྲེན་བྱེད་དབང་
པོས་ཅི་འདོད་ཚིམ་པར་རོལ་ཆོག་པ་མ་ཟད། འབྲོག་པའི་སྔར་གྱི་ཡུལ་སྲོལ་
དང་དེང་གི་དར་སྲོལ་གཉིས་ཀར་ལོངས་སུ་སྤྱད་ཆོག
ལྕགས་ཟམ་ཆུ་བོ་རི་དང་ཚེ་ཆུ་སྒྲུབ་སྡེ།
ལྕགས་ཟམ་ཆུ་བོ་རི་ནི་བོད་ཀྱི་རི་ཆེན་བཞིའི་ཡ་རྒྱལ་ཞིག་ཡིན་ཞིང་། དེ་
ཡང་རི་ཆེན་བཞི་ཞེས་པ་ནི་གནས་རི་རྩ་ཆེན་ཡིན་པ་ལས་རི་ཆེ་ཤོས་སམ་མཐོ་
ཤོས་ལ་ཟེར་བ་མིན། དེ་ཡང་ཟེར་སྲོལ་ལ་ རི་འདིའི་ངོགས་ དང་ ལྡེབས་ལ་
དགོན་པ་བརྒྱ་དང་བརྒྱུད། དུར་ཁྲོད་བརྒྱ་དང་བརྒྱད། ཆུ་མིག་བརྒྱ་དང་
བརྒྱུད་བཅས་ཡོད་པར་གྲགས་ཤིང༌། དེང་སང་ཆུ་བོ་རིའི་བྱང་ངོས་ལྷ་ཆུ་ཞེས་
པའི་ཆུ་མིག་གི་ཆུས་ཁྲུས་བྱས་ན་ནད་རིགས་ཀུན་འཇོམས་ཞེས་སྙན་གྲགས་ཆེ་
བས་ཕྱོགས་ཀུན་ནས་སྐྱེ་བོ་བུང་བ་པད་མཚོར་འཁོར་བ་བཞིན་ཤིན་ཏུ་མང་པོ་
སླེབས་ཀྱི་ཡོད།
ཚེ་ཆུ་སྒྲུབ་སྡེ་དགོན་ནི་སྔོན་སློབ་དཔོན་པད་མས་ཆོས་རྒྱལ་ཁྲི་སྲོང་ལྡེ་
བཙན་ལ་ཚེ་སྒྲུབ་གནང་སྐབས་ཐོག་ཁ་ནས་ཚེ་བུམ་ཕོ་རོག་གཅིག་གིས་འཁྱེར་
ནས་ས་དེར་སྦས་པས་ཕྱིས་དེ་ནས་བབས་པའི་ཆུ་བཏུངས་ན་ཚེ་འཕེལ་བས་
དགོན་མིང་ལའང་ཚེ་ཆུ་སྒྲུབ་སྡེ་ཞེས་ཐོགས། ཐོག་མར་དགོན་པ་འདི་སྨིན་གྲོལ་
གླིང་གི་ཁོངས་ཡིན་པས་དེར་བཞུགས་དགེ་འདུན་བརྒྱད་གྲྭ་གཅིག་གི་འཚོ་གོས་
80



སྨིན་གྲོལ་གླིང་ནས་འགན་ལེན་ཞུ་གི་ཡོད་ཀྱང་། ཕྱིས་ཁམས་ཀྱི་བླ་མ་ཚེ་དབང་
བསམ་གྲུབ་དང་། བློ་བཟང་བསམ་གྲུབ་ཅེས་པ་གཉིས་རི་དེའི་ལྡེབས་ཀྱི་བསམ་
གཏན་གླིང་དུ་བཞུགས་པར་དགོན་དེའི་བླ་མར་གདན་དྲངས་པས་རིམ་བཞིན་
ཆོས་ལུགས་དགེ་ལུགས་པར་འགྱུར།
དེ་ རྗེས་ རྭ་ སྒྲེང༌ རྒྱལ་ ཐོག་ སྐབས་ འདུ་ ཁང་ གསར་ བཞེངས་ གནང་།
དགོན་པའི་གཡས་ངོས་སུ་ཆུ་བོ་རིའི་གནས་སྒོ་ཡོད་པར། སྔོན་ར་རྫི་ཞིག་གི་ར་
དཀར་པོ་གཅིག་རྟག་པར་མཐོང་སར་སྡོད་ཀྱི་མེད་པས་ཉིན་ཞིག་ར་རྫིས་རའི་
མཇུག་མར་སྐུད་པ་བཏགས་ཏེ་ར་གར་སོང་རྗེས་དེད་བྱས་པས་གནས་སྒོའི་ནང་
སླེབས་ནས་ཡུལ་སྐྱིད་པོ་པད་མ་བཀོད་ཅེས་བྱ་བ་ལྷ་ཡུལ་དང་འདྲ་བའི་སྐྱིད་པོ་
ཞིག་ལ་སླེབས་པས་ར་རྫིའི་སེམས་ལ་རང་གི་ཕ་མ་གཉིས་ཀྱང་འདིར་བསུ་དགོས་
སྙམ་ནས་ཁྱིམ་དུ་ཕ་མ་འབོད་པར་ཕྱིན་ཏེ་ཁོ་ཚོ་མཉམ་དུ་ས་དེར་སླེབས་དུས་
གནས་སྒོ་ཟུམ་ཟིན་པ་དང༌། དེ་ནས་བཟུང་ཆུ་བོ་རིའི་གནས་སྒོ་སུས་ཀྱང་ཕྱེ་མ་
ཐུབ་པར་གྱུར་ཅེས་ཟེར།
གཞན་ཡང་ཆུ་བོ་རིར་མིང་འབོད་ཚུལ་ཁ་ཤས་ཡོད་ཀྱང་རི་འདིའི་འགྲམ་
གྱི་ཡར་ཀླུང་གཙང་པོར་གྲུབ་ཆེན་ཐང་སྟོང་རྒྱལ་པོས་ལྕགས་ཟམ་བསྐྲུན་པ་ནས་
བཟུང་རི་བོའི་མིང་ལ་“ལྕགས་ཟམ་ཆུ་བོ་རི”ཞེས་བརྗོད་པ་ནི་ཡོངས་སུ་གྲགས་
པ་ཞིག་ཡིན་ནོ
གངས་རི་ཡར་ལྷ་ཤམ་པོ།
བོད་ཡོངས་སུ་རླུང་ལྟར་གྲགས་པའི་གངས་རི་ཡར་ལྷ་ཤམ་པོ་ནི། ཡུལ་
ཡར་མོ་ཀླུང་གི་ཕུ་ལ་གནས་ཡོད་ཅིང་། རྩེད་ཐང་ནས་ལམ་ཐག་སྤྱི་ལེ་༥༣ཡོད་
པ་དང༌། མཐོ་ཚད་རྒྱ་མཚོའི་ངོས་ནས་སྤྱི་ཁྲེ་༦༠༠༠ཙམ་ཡོད། །
81



གངས་རི་འདི་ནི་བོད་ མི་དམངས་ཀྱི་དད་བཀུར་ཞུ་ སའི་སྲིད་པའི་ལྷ་
དགུའི་གྲས་ཤིག་ཡིན་པ་མ་ཟད། བོད་རྒྱལ་སྲོང་བཙན་སྒམ་པོ་དང༌། ཁྲི་སྲོང་
ལྡེ་བཙན་སོགས་ཀྱིས་བསྟེན་པའི་སྲུང་མ་རྗེ་ཡི་མགུར་ལྷ་བཅུ་གསུམ་ཞེས་པའི་
གྲས་ཤིག་ཀྱང་ཡིན། གངས་རིའི་བཟོ་དབྱིབས་ནི་ཐོག་མར་མཆོད་རྟེན་བཀྲ་
ཤིས་སྒོ་མང་དང་འདྲ་བ་ཞིག་ཡོད་ཀྱང་ས་མཐོའི་ཉི་འོད་ཀྱིས་རིམ་བཞིན་བཞུར་
བས་བཟོ་ལྟ་འགྱུར་ཞིང་ཅུང་ཟད་དམའ་རུ་སོང་ཡོད་ཐོག་རི་སྐེད་ཀྱི་དབྱིབས་ལ་
ལ་མཐོ་ཞིང་གཟར་བ་དང་། ལ་ལ་སྐས་རིམ་ལྟར་ཆགས་པ་སོགས་ངོ་མཚར་
ལྡན་པ་ཞིག་ཡོད་པ་དེའི་མདུན་ཕྱོགས་ནས་ཆུ་བོ་ཡར་ལྷ་ཤམ་ཆུ་ཤང་ཤང་དུ་
འབབ་ཀྱི་ཡོད། ཆུ་འགྲམ་གཡས་གཡོན་གྱི་ཡར་ཀླུང་ཞིང་ཐང་ནི་གསེར་གྱི་རྒྱ་
མཚོ་དང་འདྲ་བའི་འབྲུ་རིགས་ཀྱི་བང་མཛོད་ཅིག་ཡིན་པས་ཡར་ཀླུང་ལ་“བོད་
ཀྱི་འབྲུ་མཛོད་” ཅེས་པའི་ མཚན་སྙན་ཐོབ་ཡོད་པ་དང་། སྔོ་ལྗང་ ལྕང་མའི་
རིགས་དང་། ཁྲ་ཆིལ་མེ་ཏོག་གི་རིགས་ནི་“ཡར་ཀླུང་ལྕང་གསེབ་གླིང་ཁ་”ཞེས་
ལྷ་ཡུལ་གྱི་སྐྱེད་ཚལ་དང་ གཉིས་ སུ་ མེད་པ་ལྟ་བུར་སྣང༌། ད་དུང་གངས་རི་
འདིའི་རྒྱབ་ཕྱོགས་ཀྱི་ཆུ་ནི་ཨེ་ཆུ་མདོ་གྱང་ལུང་ཤུར་དུ་འབབ་ཀྱི་ཡོད་པས་དེའི་
རྒྱུད་དུ་རྩྭ་ཆུ་ཕུན་སུམ་ཚོགས་པོ་ཕྱུགས་རིགས་དཀར་ནག་སྤྲོ་སྐྱིད་གཏོང་སའི་
མཛེས་ལྗོངས་ཆེན་པོ་ཞིག་ལྷུན་གྱིས་གྲུབ་ཡོད། །
གཞན་ཡང་གངས་རི་འདིར་སྔོན་ལོ་རྒྱུས་ཐོག་ངོ་མཚར་ཅན་གྱི་ལྷ་སྒྲུང་
ཡང་མང་པོ་ཤོད་རྒྱུ་ཡོད་པ་དཔེར་ན། བོད་རྒྱལ་བརྒྱུད་པ་གྲི་གུམ་བཙན་པོ་
བློན་ལོ་ངམ་གྱིས་བཀྲོངས་རྗེས་རྒྱལ་པོའི་བཙུན་མོ་གངས་རི་ཡར་ལྷ་ཤམ་པོ་དང་
ཉེ་སར་བྲོས་ཕེབས་པའི་མཚན་མོ་ཞིག་ (འགའ་ཞིག་གིས་རྟ་འཚོ་བར་ཕེབས་ཞེས་
ཀྱང་ཟེར།) ཡར་ལྷ་ཤམ་པོའི་སྤྲུལ་པ་ལྷ་གཡག་དཀར་པོ་ཞིག་དང་འགྲོགས་པ་
རྨིས་པས་སྐུ་ལུས་སྦྲུམ་པར་གྱུར་བ་དང་། ཟླ་དགུ་ངོ་བཅུ་སོང་རྗེས་ཁྱེའུ་ཞིག་
བཙས་པའི་མིང་ལ་རུ་ལས་སྐྱེས་ཞེས་བཏགས། ཁྱེའུ་དེ་ཆེར་ལོངས་ནས་དགྲ་ཤ་
བླངས་པ་དང༌། རྒྱལ་སྲིད་སྐྱོང་རོགས་བྱེད་མཁན་གྱི་བློན་པོ་མཆོག་ཏུ་གྱུར་པ་
82



མཛངས་མི་བདུན་གྱི་དང་པོ་རུ་ལས་སྐྱེས་ཞེས་བོད་ཡོངས་ལ་གྲགས་པ་སོགས་
ཤོད་རྒྱུན་ཤིན་ཏུ་མང་། །
གཞན་ཡང་སྔར་ནས་ད་བར་ཡར་ཀླུང་གི་རྒྱ་ཆེའི་ཆོས་དད་པ་སེར་སྐྱ་མང་
ཚོགས་ཚོས་“ཡུལ་ཡར་ཀླུང་ལ་བསྡད་ན་ལྷ་ཡར་ལྷ་ཤམ་པོ་གསོལ་དགོས་”ཞེས་
གངས་རི་ཡར་ལྷ་ཤམ་པོ་འདི་ཉིད་རང་ཉིད་ཀྱི་མཆོག་ཏུ་གྱུར་པའི་ཡུལ་ལྷ་ཞིག་
ཏུ་བརྩིས་ནས་དད་གུས་ཚད་མེད་ཞུས་ཏེ་ཡར་ལྷ་ཤམ་པོ་དགྱེས་ན་རང་ཉིད་ཚེ་
རིང་ནད་མེད་དང་། བྱ་བ་ལམ་འགྲོ་ཡོང་བ་དང་། ཡར་ལྷ་ཤམ་པོ་ཁྲོས་ན་
གེགས་དབང་བར་ཆད་ཡོང་བའི་ངོས་འཛིན་བྱེད་ཀྱི་ཡོད་པ་མ་ཟད་བོད་ཡུལ་གྱི་
ས་ཆ་གཞན་དག་ནས་ཀྱང་ཆེད་མངགས་ ཡར་ལྷ་ཤམ་པོ་ མཇལ་ བར་ ཕེབས་
མཁན་མང་པོ་ཡོད་པ་ དང་། ད་དུང༌གངས་ བསྐོར་ ཐེངས་ལྔ་ དང༌། བཅུ།
སུམ་ཅུ་སོགས་རྒྱག་མཁན་ཡང་མང་པོ་ཡོད།
ཟངས་རི་འོལ་ཁ་ཆུ་ཚན།
རྩེད་ཐང་ནས་བྱང་ཤར་ཟངས་རི་རྫོང་ཁོངས་ལམ་ཐག་སྤྱི་ལེ་༧༢ ཕྱིན་ན་
འོལ་ཁ་ཆུ་ཚན་ཞེས་ཡོངས་སུ་གྲགས་པ་དེར་སླེབས་ཤིང༌། རྒྱ་མཚོའི་ངོས་ལས་
མཐོ་ཚད་སྤྱི་ཁྲེ་ ༢༠༠ཙམ་ཡོད། །
འོལ་ཁའི་ཆུ་ཚན་ལ་ཁག་མི་འདྲ་བ་ལྔ་ཡོད་པ་ནི། སྨན་ཆུ་ཆུ་ཚན་དང༌།
འཕགས་པ་ཆུ་ཚན། སྤང་ཁ་ཆུ་ཚན། སྐྱོགས་གཅུས་ཆུ་ཚན། གྲོ་ལོ་ཁའི་ཆུ་
ཚན་བཅས་ཡིན་ཞིང་། དེ་དག་ལས་གྲགས་ཆེ་ཤོས་གྲོ་ལོ་ཁའི་ཆུ་ཚན་ནི་ན་ཐང་
རྒྱ་ཆེ་ཞིང་མཛེས་པ་ཞིག་གི་དབུས་སུ་གནས་ཡོད་པ་དང་། ན་ ཐང་འདྲེས་
མཚམས་ཀྱི་རྡོ་ཧྲུག་བར་ནས་ཆུ་མེ་བཏང་ནས་བསྐོལ་བ་ལྟར་ལྷོག་ལྷོག་ཏུ་འཁོལ་
བཞིན་ཡོད། ཆུ་ཚན་དེ་ནི་ལོ་རྒྱུས་ཐོག་ཏཱ་ལ་སྐུ་ཕྲེང་རིམ་བྱོན་གྱི་ཁྲུས་གསོལ་ཆུ་



རྫོང་ཡིན་པས་སྔར་སྐྱེ་བོ་གཞན་སུས་ཀྱང་དེར་ཆུ་ཚན་བརྒྱབ་ཆོག་གི་མེད། །
ཆུ་ཚན་འདིའི་ཁྱད་ཆོས་ནི་ན་ཚ་ཁྱོན་ཡོངས་ལ་ཕན་པ་ལས་གང་ལའང་མི་
གནོད་ཅིང༌། ཐེངས་མང་པོ་བརྒྱབ་ན་དེ་བས་ ཕན་ པ་དང༌། ཐེངས་གཅིག་
ལས་མ་བརྒྱབ་ཀྱང་“ཆུ་ལན་སློག་པ་”ཞེས་ཡིན་གཅིག་མིན་གཅིག་ཐེངས་གཉིས་
རྒྱག་པར་འགྲོ་དགོས་ཀྱི་མེད།
ཆུ་ཚན་གྱི་རྒྱ་ཁྱོན་ནི་སྤྱི་ལེ་གྲུ་བཞི་མ་ཉི་ཤུ་མ་ཟིན་ཙམ་གྱི་དཀྱིལ་དུ་སྔར་གྱི་
རྡོ་རིང་གྲུ་བཞི་མ་རིང་ཚད་སྐར་མ་བཞི་བཅུ་ཡོད་པ་འགྱིང་ངེར་བཙུགས་ཡོད་
པ་དང༌། ཆུའི་གཏིང་ཚད་སྤྱི་ཁྲེ་གཉིས་མ་ཟིན་ཙམ་ཡོད་ལ་བཤལ་ཆུ་ཕྱིར་འགྲོ་
སོགས་གཙང་ ཞིང་ ཁམས་ དྭངས་ པ་ ཞིག་ ཡོད། གཞན་ཡང་ཆུ་ཚན་འདིའི་
གནས་ཡུལ། ངོ་མཚར་ཡིད་དུ་འོང་བའི་ནེའུ་གསིང་སྤང་གཤོངས་ཡངས་ཤིང་
རྒྱ་ཆེ་བའི་ལྷོ་ཕྱོགས་སུ་སྲིད་པའི་གངས་རི་མཐོ་པོ་འོ་དེ་གུང་རྒྱལ་དང༌། བྱང་དུ་
ཆོས་ལུང་དགོན་གྱི་རྒྱབ་རི་རྩེ་མོ་རྫ་རི་དང༌། བར་དུ་ནགས་རི། རི་གཤམ་སྤང་
རི་བཅས་བྱེད་པོས་ཆེད་དུ་བསྐྲུན་པ་ལྟ་བུ། ནུབ་ཏུ་རྫིང་ཕྱིའི་ཕུ་ཆུ་དྭངས་ཤིང་
གཙང་བ་ལྷུང་ལྷུང་རྒྱུ་བ། ཤར་ཕྱོགས་མུ་ཁྱུད་ཀྱི་རི་བོ་མཎྜལ་གྱི་ཚོམ་བུ་ལྟ་བུས་
མཛེས་པར་བསྐོར་ཡོད། །
དེ་བཞིན་ཆུ་ཚན་གཞན་བཞི་པོར་ཡང་རང་རང་གི་ཁྱད་ཆོས་རེ་ཡོད་པ་སྟེ།
སྨན་ཆུ་ཆུ་ཚན་གྱིས་གཙོ་བོ་ཡ་མར་ཤིན་ཏུ་ཕན་པ་དང༌། འཕགས་པ་ཆུ་ཚན་
གྱིས་གཙོ་བོ་འབམ་གྲུམ་དང་པགས་ནད་ལ་ཕན་པ། སྤང་ཁ་ཆུ་ཚན་གྱིས་གཙོ་
བོ་ཆུ་སེར་དང་གྲང་ནད་ལ་ཕན་པ། སྐྱོགས་གཅུས་ཆུ་ཚན་གྱིས་གཙོ་བོ་ཕོ་སྨུག་
དང་ཚད་རྙིང་ལ་ཕན་པ་སོགས་ཁྱད་ཆོས་གཙོ་བོའི་དབང་གིས་བཤད་པ་ལས་
ཕན་ཡོན་གཞན་ཤིན་ཏུ་མང་། །
གཞན་ཡང་འོལ་ཁ་ནི་ཡུལ་ལྗོངས་མཛེས་ཤིང་སྐྱིད་ལ། ཐོན་ཁུངས་ཕུན་
སུམ་ཚོགས་པ། ཁྱད་པར་དུ་འོལ་ཁར་ཆུ་རིགས་གསུམ་མགོན་པོ་རང་བྱུང་ལྷུན་
གྲུབ་ཀྱིས་ཞལ་འཛོམས་བྱུང་ཡོད་པ་སྟེ། ཤར་ཕྱོགས་ཡར་ལྷ་ཤམ་པོའི་གངས་རི་
84



ལས་འབབ་ པའི་ སྤྱན་ རས་ གཟིགས་ ཀྱི་ ཆུ་ བོ་ དཀར་ པོ་འོ་ མའི་ མདོག་ དང༌།
བྱང་ཕྱོགས་རྫིང་ཕྱིའི་ལུང་ཕུ་ངོ༌མཚར་སྤང་ རི་ལས་ དབབ་ པ་ འཇམ་དཔལ་
དབྱངས་ཀྱི་ཆུ་བོ་སེར་སྐྱ་གུར་གུམ་མདོག ནུབ་ཕྱོགས་སླེ་ལུང་ཕུ་ཆུ་བརྗིད་
ཆགས་རྫ་རི་ལས་འབབ་པའི་ཕྱག་ན་རྡོ་རྗེའི་ཆུ་བོ་སྔོ་ནག་མཆིན་པའི་མདོག་
སོགས་ངོ་མཚར་གཏམ་རྒྱུད་སྙན་པོས་མི་སེམས་ཡིད་དབང་ཅིག་ཅར་འགུག་
པའི་རང་བྱུང་མཛེས་ལྗོངས་མང་པོ་ཡོད་དོ། །



ལེའུ་ལྔ་པ། རྩ་ཆེའི་དགོན་དང་གནས་མཆོག་འགའ་ཞིག
ལྷོ་བྲག་སྲས་མཁར་དགུ་ཐོག
ལྷོ་བྲག་སྲས་མཁར་དགུ་ཐོག་ནི་ལྷོ་ཁ་ས་ཁུལ་ལྷོ་བྲག་རྫོང་ཁོངས་སུ་གནས་
ཤིང༌། རྩེད་ཐང་ནས་ལམ་ཐག་སྤྱི་ལེ་ ༣༨༣ཡོད་པ་དང་། མཐོ་ཚད་རྒྱ་མཚོའི་
ངོས་ལས་རྨིད་༤༠༠ཡོད། རྣལ་འབྱོར་གྱི་དབང་ཕྱུག་རྗེ་བཙུན་མི་ལ་རས་པས་
༡༠༧༧ལོ་ནས་༡༠༨༩ལོའི་བར་དུ་ཕྱག་བཏབ།
དེའང་རྗེ་བཙུན་མི་ལ་རས་པ་ནི་ཆོས་ལུགས་གྲུབ་མཐའ་རིས་མེད་ཀྱི་དད་
མོས་དང་བརྩི་བཀུར་ཞུ་སའི་གྲགས་ཅན་གྱི་ཆོས་པ་རྣམ་དག་ཅིག་ཡིན་ཞིང་།
གཙང་སྨྱོན་ཧེ་རུ་ཀས་བརྩམས་པའི་ཁོང་གི་ལོ་ རྒྱུས་《རྗེ་བཙུན་མི་ལའི་རྣམ་
ཐར་》ནི་རྒྱལ་ཕྱི་རྒྱལ་ནང་གང་སར་སྐད་གྲགས་ཡོད།
ལྷོ་བྲག་སྲས་མཁར་དགུ་ཐོག་ནི་རྗེ་བཙུན་མི་ལ་རས་པས་ཁོང་གི་བླ་མ་
མར་པ་ལོ་ཙཱ་བའི་བཀའ་བཞིན་ཚེ་སྟོད་བསགས་པའི་སྡིག་པ་དག་པའི་ཆེད་དུ་
མི་གཅིག་ལག་གཅིག་གིས་བཞེངས་པ་ཞིག་ཡིན་པས་ཁོང་གི་སྙིང་རུས་ལ་ཧ་མི་
ལས་པ་དང༌། དད་གུས་མི་བྱེད་མཁན་སུའང་མེད། །
དེ་རྗེས་ལོ་རྒྱུས་ཀྱི་ཆུ་རྒྱུན་རིང་མོའི་ནང་ཞིག་གསོ་དང་རྒྱ་བསྐྱེད་བྱས་པ་
བརྒྱུད་དབུ་རྩེའི་ གསེར་ སྐྱིབས་ ཐོག་ རིམ་ དགུ་ དང་ ལྡན་ པའི་ བཙན་ མཁར་
གཟུགས་ཅན་གྱི་གཙང་ཁང་གྲུ་བཞི་མ་བཀོད་པའི་གཙོ་བོར་བཞག་པའི་བོད་
ལུགས་ཀྱི་དབྱིབས་བཟོ་ཐུན་མོང་མ་ཡིན་པའི་དགོན་པ་ཞིག་ཏུ་གྱུར།
86



དགོན་པ་འདི་ནི་བཀའ་བརྒྱུད་བསྟན་པའི་འབྱུང་ཁུངས་ཀྱི་ཆུ་འགོ་ཞིག་
ཡིན་པས་བྱིན་བརླབས་དང་སྙན་གྲགས་གཉིས་ཀ་ཆེ། །
དགོན་པའི་རྟེན་གཙོ་བྱང་ཆུབ་ཆེན་པོ་སྟོན་པ་སངས་རྒྱས་པའི་སྐུ་འདྲ་སྐུ་
ཚད་བཅུ་དྲུག་པས་གཙོས་རིན་ཐང་བྲལ་བའི་སྐུ་གསུང་ཐུགས་རྟེན་བགྲང་གིས་
མི་ལང་། ཁྱད་པར་དུ་ད་ལྟའང་མཇལ་རྒྱུ་ཡོད། ཤིན་ཏུ་དཀོན་པའི་དཔེ་རྙིང་
བྲིས་མ་དེ་དག་ནི་དགོན་པ་དེ་རང་གི་བཏབ་ལོ་དང་མཉམ་པའམ་ཡང་ན་དེ་
ལས་ལོ་ སུམ་བརྒྱ་བཞི་བརྒྱས་ སྔ་བའི་ལོ་ རྒྱུས་ཡོད་ པས་ རྒྱལ་ཁབ་ཕྱི་ནང་ གི་
མཁས་པ་མང་པོས་གཙིགས་ཆེར་འཛིན་དང་འཛིན་བཞིན་པ་ཡིན། །
གཞན་ཡང་གདན་ས་འ དིའི་ཡང་དབེན་གནས་ཆེན་སྟག་ཉེ་ཞེས་པར་རྗེ་
མར་པས་ རྗེ་ བཙུན་ མི་ ལར་ དཔལ་ འཁོར་ ལོ་ སྡོམ་ པའི་ དབང་ བསྐུར་ ཞིང༌།
གདམས་ངག་རྫོགས་པར་གནང་ཞིང་། མི་ལ་རས་པས་བླ་མའི་བཀའ་བཞིན་ཟླ་
བ་བཅུ་གཅིག་རིང་མར་མེ་མགོ་ཐོག་ཏུ་བཞག་ནས་བསྒོམས་པས་ཚེ་གཅིག་ལུས་
གཅིག་ལ་སངས་རྒྱས་པའི་ལོ་རྒྱུས་ཡོད་པ་དང༌། རྗེ་མར་པས་དེང་སང་བོད་དུ་
བརྒྱུད་པ་ཆད་པའི་ཕོ་བ་གྲོང་འཇུག་ཅེས་པ་སྟེ། མི་དང་སེམས་ཅན་སོགས་ཤི་
བའི་རོ་ལ་རང་གི་རྣམ་ཤེས་ཞུགས་ཏེ་སླར་གསོན་པར་བྱེད་པའི་གདམས་ངག་
ཁྱད་པར་ཅན་དེའང་གནས་འདི་ན་མཛད། དེས་ན་གནས་འདིར་སླེབས་པ་
ཙམ་གྱིས་རིག་པ་དྭངས། དགེ་སྦྱོར་འཕེལ། དེར་བཞུགས་བསམ་གཏན་པ་
རྣམས་ལ་ཏིང་ངེ་འཛིན་གྱི་ཉམས་རྟོགས་ཁྱད་པར་ཅན་འཁྲུངས་པ་སོགས་ཡོན་
ཏན་མཐའ་ཡས་དང་ལྡན་ནོ། །
ཨོ་རྒྱན་སྨིན་གྲོལ་གླིང་།
སྨིན་གྲོལ་གླིང་དགོན་པ་ནི་ལྷོ་ཁ་གྲྭ་ནང་རྫོང་གྲྭ་ཕྱི་ཤང་ཁོངས་སུ་གནས་
87



ཤིང་། དགོན་པ་འདི་ནི་དབུས་ཀྱི་རྙིང་མའི་དགོན་པ་གཙོ་གྲས་ཤིག་ཡིན་པས་
ངག་རྒྱུན་དུ་“དབུས་ན་རྡོར་སྨིན་དཔལ་གསུམ་”ཞེས་དབུས་ཀྱི་རྙིང་དགོན་གཙོ་
བོ་རྡོ་རྗེ་བྲག་དང་། སྨིན་གྲོལ་གླིང་། འཕྱོངས་རྒྱས་དཔལ་རི་བཅས་ཀྱི་གྲས་
ཤིག་ཀྱང་ཡིན། །
དགོན་པ་འདི་ཕྱག་འདེབས་པ་པོ་ནི་ཆོས་རྒྱལ་གཏེར་བདག་གླིང་པ་ཡིན་
ཞིང་། ཁོང་༡༦༤༦ལོར་ཡུལ་གྲྭ་ནང་རིག་པའི་འབྱུང་གནས་ཀྱི་དར་རྒྱས་གླིང་
དུ་སྐུ་འཁྲུངས་པ་དང་། ༡༦༧༦ལོ་ནས་སྨིན་གྲོལ་གླིང་གཙུག་ལག་ཁང་རྒྱ་ཁྱོན་
ཀ་བ་བརྒྱད་ཅུ་བརྒྱ་བཞི། ཐོག་རིམ་གསུམ་པ། རྩེ་མོར་གསེར་ཟངས་ཀྱི་གཉྫི་
ར་དང་ལི་མ་ཁང་གི་རྟེན་དུ་གསེར་ཟངས་ཀྱི་རྒྱལ་མཚན་གཉིས། ཕྱི་རོལ་དུ་
འཁོར་ས་ བྲང་ ཁང་ དང༌ བཅས་ པ་ ལེགས་ པར་ བསྐྲུན། ༡༦༨ ༩ལོར་ ཆོས་
འཁོར་ལྷུན་པོ་ལྟེ་བ་རྒྱ་ཁྱོན་ཀ་བ་ལྔ་བཅུ། ཐོག་རིམ་གསུམ་པ་། དབུ་རྩེར་
གསེར་ཟངས་ཀྱི་རྒྱ་ཕིབས་དང་བཅས་པ། མདུན་གྱི་ལན་ཀན་ལ་གསེར་ཟངས་
ཀྱི་རྒྱལ་མཚན་གཉིས། ཕྱི་རོལ་དུ་ཁང་བྲན་དུ་མས་མཛེས་པ་གསར་བཞེངས་
དང༌། ཡང་ ༡༦༩༡ལོར་སྐུ་འབུམ་མཐོང་གྲོལ་ཆེན་མོ། རྩ་བ་ནས་རྩེ་མོའི་
ཆོས་འཁོར་བཅུ་གསུམ་གྱི་བར་དཔང་ཐོག་ཚད་བཅུ་གཅིག ཕྱོགས་མཚམས་
གཞན་རྣམས་སུ་བྱང་ཆུབ་མཆོད་རྟེན་སོགས་མཆོད་རྟེན་ལྷག་མ་བདུན་དང་།
དེའི་ཕྱི་རོལ་དུ་ཆོས་བཟང་བདེ་ཡངས་དང་བཅས་པ་གསར་བཞེངས་མཛད་པ་
དང༌། ༡༦༩༦ལོར་བླ་བྲང་ཆོས་འཁོར་ ལྷུན་ པོའི་ ཡང་ ཐོག་ ཨར་ལས་ དབུ་
བཙུགས། དེ་རྗེས་ ༡༧༠༠ ལོར་སྒྲུབ་མཆོད་གསང་སྔགས་ཕོ་བྲང་རྒྱ་ཁྱོན་ཀ་བ་
བཞི་བཅུ་ཞེ་ བརྒྱུད་ རྟེན་ དང་ རྟེན་ བཅས་ པ་ལེགས་ པར་ བཞེངས་ པ་ སོགས་
མཛད་འཕྲིན་བླ་ན་མེད་པ་བསྐྱངས། གཞན་ཡང་སྨིན་གྲོལ་གླིང་དགོན་པ་ནི་
ཆོས་ལུགས་ཙམ་དུ་མ་ཟད་བོད་ཀྱི་རིག་པའི་གནས་ཀུན་སྦྱོང་བརྡར་བྱེད་སའི་
སློབ་གྲྭ་ཆེན་མོ་ཞིག་དང་མཚུངས་པས་སྔར་དགོན་པ་འདི་ནས་རིག་པའི་གནས་
ལྔ་ལ་བྱང་ཆུབ་པའི་མཁས་དབང་མང་དུ་བྱོན་པ་དང༌། བོད་ས་གནས་སྲིད་
88



གཞུང་གི་རྩེ་སློབ་གྲྭའི་དགེ་རྒན་གཅིག་ཀྱང་དགོན་པ་འདི་ནས་གཏོང་དགོས་ཀྱི་
ཡོད།
གྲྭ་ནང་བྱམས་པ་གླིང་གི་མཆོད་རྟེན།
མཆོད་རྟེན་འདི་ནི་ལྷོ་ཁ་གྲྭ་ནང་རྫོང་ནས་བར་ཐག་སྤྱི་ལེ་གཉིས་ལྷག་ཙམ་
གྱི་རི་ལྡེབས་ཤིག་ལ་ཡོད་པའི་དཔལ་བྱམས་པ་གླིང་དགོན་པའི་ནང་དུ་ཡོད། །
མཆོད་རྟེན་གྱི་མཚན་ལ་“མཆོད་རྟེན་ཆེན་མོ་མཐོང་བས་རྣམ་པར་གྲོལ་
བ”ཞེས་ཞུ་བ་འདི་ནི་རྗེ་བློ་བཟང་གྲགས་པའམ་ཙོང་ཁ་པའི་ཐུགས་སྲས་པཎ་
ཆེན་བསོད་ནམས་རྣམ་རྒྱལ་གྱིས་ ( ཐུ་མི་ལྷུན་བཀྲས་）རབ་བྱུང་བརྒྱད་པའི་ཆུ་
འབྲུག་( ༡༩༧༢)ལོར་ཕྱག་བཏབ་ཅིང་། མཆོད་རྟེན་དེར་ངོ་མཚར་ཕུལ་དུ་
བྱུང་བའི་གཟུགས་དབྱིབས་དང་མཐོ་ཚད་ཐོག་བརྩེགས་བཅུ་བདུན་ལྷག་ཙམ་
ཡོད་པ་དང་། མཆོད་རྟེན་གྱི་རྩ་བར་སྦོམ་ཚད་ལག་འདོམ་ཉི་ཤུ་རྩ་གཉིས་ཡོད།
མཆོད་རྟེན་གྱི་རྟེན་གཙོ་སྐུ་རྒྱུ་གསེར་ཟངས་ལས་གྲུབ་པའི་རྒྱལ་བ་བྱམས་
པ་དགུང་ལོ་བརྒྱད་པ་ལོངས་སྐུའི་ཆ་བྱད་ཅན། རིགས་ལྔ་གསེར་ཟངས་ཀྱིས་
བརྒྱན་ཞིང་། གཟུངས་གཞུག་ལ་རྡོ་རྗེ་ཕ་ལམ་དང༌། གཟི། གཡུ་བྱུར་སོགས་
པ་རིན་པོ་ཆེ་དུ་མས་བཀང་བ་བཞུགས། །
དེ་བཞིན་མཆོད་རྟེན་གྱི་ཆོས་འཁོར་བཅུ་གསུམ་ཡང་གསེར་ཟངས་སྤུས་
ལེགས་ལས་གྲུབ་ཅིང༌། མཆོད་རྟེན་གྱི་བྲེ་ལ་ཐོག་བརྩེགས་གཅིག་དང༌། བུམ་
པའི་རྒྱ་ཁྱོན་ནི་དགེ་འདུན་པ་ལྔ་བརྒྱ་ལྷག་ཙམ་དུས་གཅིག་ལ་མཉམ་དུ་འཚོགས་
ཐུབ་ཅིང་། བུམ་ པའི་ ཕྱོགས་བཞིར་ལྷ་ཁང་རེ་ཡོད་པའི་ནང་བྱིན་རླབས་ཀྱི་
ཚན་ཁ་འབར་བ་དང༌། རིན་བྲལ་གྱི་སྐུ་གསུང་ཐུགས་རྟེན་མང་པོ་ཡོད། ད་
དུང་མཆོད་རྟེན་དང་ཉེ་བའི་ལྷོ་ངོས་ན་ཀ་ཐུང་ཉི་ཤུ་རྩ་བཞི་དང་ཀ་རིང་བཞི་



ཅན་གྱི་ཐོག་བརྩེགས་གསུམ་ལྡན་བྱམས་ཁང་ཞིག་ཡོད་པ་དེའི་ནང་སྐུ་རྒྱུ་གསེར་
ཟངས་ལས་གྲུབ་པའི་རྒྱལ་བ་བྱམས་པའི་སྐུ་བརྙན་ཐོག་བརྩེགས་ གཉིས་ ཅན་
དང༌། སྐུ་རྒྱུ་རྒྱ་དངུལ་ལས་གྲུབ་པའི་རྡོ་རྗེ་འཆང་ཐོག་ཚད་གཅིག་ ཅན་དེའི་
དབུ་རྒྱན་དང་མགུལ་རྒྱན་ ཕྱག་ འདབ། ཞབས་འདབ་བཅས་ནི་གསེར་བཙོ་
སྦྱངས་ལས་གྲུབ་པ་ཞིག་ཡིན། གཞན་ཡང་མཆོད་རྟེན་ཆེན་མོ་འདིའི་བུམ་ལྡིར་
ནང་དུ་སངས་རྒྱས་སྟོང་སྐུ་དང་ལི་སྐུ་མང་པོ། ཁྱད་པར་དུ་སངས་རྒྱས་འོད་
སྲུང་སོགས་ཀྱི་འཕེལ་ རྒྱས་ དམ་ རྫས་ རིང་ བསྲེལ་ མང་ པོ་ བཞུགས་ ཡོད་ པས་
མཆོད་རྟེན་ཆེན་མོ་འདི་མཇལ་བ་ཙམ་གྱིས་སྐྱེ་འགྲོ་ཀུན་ངན་སོང་གི་གནས་ལས་
གྲོལ་ཏེ་ཐར་པའི་གོ་འཕང་ཐོབ་པར་གྲགས།
མཆོད་རྟེན་ཆེན་མོ་འདི་བཞེངས་པར་ལོ་ཧ་ཅང་མང་པོ་འགོར་ཡོད་པ་ནི་
དམངས་ཁྲོད་ཀྱི་ཤོད་སྲོལ་དུ་“ཐོག་མར་མཆོད་རྟེན་བཞེངས་པའི་ལོ་ཕོ་མོ་ཕན་
ཚུན་བཟའ་ཚང་དུ་གྱུར་པའི་ཕྲུ་གུས་མཆོད་རྟེན་བཞེངས་མ་ཚར་གོང་ལས་ཀར་
ཞུགས་ཐུབ་ཀྱི་ཡོད་”ཅེས་ངག་ནས་ངག་བརྒྱུད་དེ་གླེང༌། །
མཆོད་རྟེན་བཞེངས་ཚར་རྗེས་ རབ་གནས་རྟེན་ འབྲེལ་མཛད་སྒོ་གྲ་ཧ་
ཅང་རྒྱས་པོ་ཞིག་གནང་བ་སྟེ། ཐོག་མར་བོད་ཟླ་ལྔ་པའི་ཚེས་ཉེར་གསུམ་ཉིན་
རྒྱལ་གླིང་ཚོགས་པ་དང་། ཚོགས་འདུས་ཚོགས་པ། སྙེ་མདོ་དགོན། རི་བོ་
རྣམ་རྒྱལ། གྲྭ་ཐང་དགོན་སོགས་ལྷན་དུ་རང་རང་གི་ཆོས་ལུགས་བྱེད་སྒོ་ལྟར་
རབ་གནས་ཆོ་ག་རྒྱས་པར་གནང་བ་དང་། ཚེས་ཉེར་གསུམ་ནས་གནམ་གང་
བར་དགོན་པ་སོ་ སོའི་ སེར་སྦྲེང༌། གཏོར་རྒྱག འཆམ། གོ་པ་དང་གཞས་
ཆེན། བྲོ། ལྷ་ མོ་ སོགས་ སྟོན་ མོ་ གཟབ་ རྒྱས། གནམ་ གང་ ཉིན་བྱམས་ པ་
གདན་འདྲེན། ཚེས་གཅིག་ནས་དབུས་གཙང་རུ་བཞི། ཁ་བལ་ཀོང་འབྲུག
མདོ་སྨད་སྒང་དྲུག རྒྱ་བོད་ཧོར་གསུམ་སོགས་བུང་བ་པད་མཚོར་འདུ་བ་
བཞིན་མཆོད་རྟེན་ལེགས་གྲུབ་ཀྱི་མཛད་སྒོའི་རྟེན་འབྲེལ་ཐོག་རང་རང་གི་ཡུལ་
ཟོག་འཁྱེར་ནས་ཚོང་གཉེར་བྱེད་པར་ཡོང༌། དུས་དེ་ནས་བཟུང་ལོ་ལྟར་བོད་
90



ཟླ་ལྔ་པའི་ཚེས་གཅིག་ནས་བཟུང་ས་ཕྱོགས་ག་ས་གང་ནས་ རང་རང་ སོ་སོའི་
ཐོན་རྫས་འཁྱེར་ནས་འཆར་ཅན་ལྷོ་ཁ་གྲྭ་ནང་རྫོང་བྱམས་པ་གླིང་ལ་ཚོང་རྒྱག་
པར་ཡོང་གི་ཡོད་པས་རིམ་བཞིན་“གྲྭ་ནང་བྱམས་པ་གླིང་ཚོང་འདུས་” ཞེས་
ལྗོངས་ཕྱི་ནང་གང་སར་སྐད་གྲགས་ཡོད་པའི་ཚོང་འདུས་ཆེན་མོ་ཞིག་ཏུ་གྱུར། །
བལ་པོའི་ཚོང་པ་ སོགས་ ཀྱིས་ མཆོད་ རྟེན་ གྱི་རྩེ་ནས་དར་དཔྱང་ ཀ་ཤི་
དཀར་པོ་གཏོང་གི་ཡོད་པས་ཕྱིས་མི་ཚོས་ ཀ་ཤི་ རིང་ཐུང་ལ་བལྟས་ནས་སྣམ་
བུའི་གོང་ཆེ་ཆུང་ཚོད་དཔག་ཐུབ་ཀྱི་ཡོད། དེའི་རྒྱུ་མཚན་ནི་བལ་པོ་སོགས་ཀྱི་
ཚོང་པ་མང་བ་ཡོད་ན་ཀ་ཤི་རིང་བ་ཡོད་པ་དང་སྣམ་བུ་ཉོ་མཁན་མང་བ་ཡོད་
པས་སྣམ་གོང་འཕར་བ་དང་། ཀ་ཤི་ཐུང་བ་ཡོད་ན་སྣམ་བུ་ཉོ་མཁན་ཉུང་བར་
བརྟེན་རྣམ་གོང་ཆག་གི་ཡོད། །
བྱམས་པ་ གླིང་ དགོན་པའི་ལོ་ལྟར་ འཆར་ཅན་གྱི་ དུས་ སྟོན་ དེར་ ཆོས་
ཕྱོགས་ནས་“བྱམས་པ་གླིང་སྨོན་ལམ་”ཞེས་ཟེར་བ་དང་། འཇིག་རྟེན་པའི་
ཕྱོགས་ནས་“བྱམས་པ་གླིང་ཚོང་འདུས་”ཞེས་ཟེར་གྱི་ཡོད་ལ་འབྲུག་ཡུལ་སོགས་
ནས་ཀྱང་བྱམས་པ་གླིང་དགོན་པར་ཕྱག་མཆོད་དང༌། དགེ་འདུན་པར་མང་ཇ་
དང་སྐུ་འགྱེད་སོགས་འབུལ་སྲོལ་ཡོད། །
བྱམས་པ་ གླིང་དགོན་པའི་བླ་བརྒྱུད་ སྐུ་ཕྲེང་ དང་ པོ་ བློ་ བཟང་ བསྟན་
འཛིན་དང༌། དེ་ནས་དཔོན་ཆར་རྭ་དགའ། རྣམ་གྲོང་རིན་པོ་ཆེ། བློ་བཟང་
བུ་ཆུང་། བློ་བཟང་བསྟན་འཛིན་སོགས་རྒྱུན་མི་ཆད་པར་བྱུང་ཡོད།
རྫིང་ཕྱི་དགོན།
མཚན་ཆ་ཚང་ལ་“རྫིང་ཕྱི་དགའ་ལྡན་བྱམས་གླིང་”ཞུ་ཞིང་། རྩེད་ཐང་
ནས་སྤྱི་ལེ་༨༠ཙམ་སོང་ན་རྫིང་ཕྱི་དགོན་པར་སླེབས། “རྫིང་ཕྱི་”ཞེས་པ་ནི་



གྲོང་མིང་ཡིན་པ་དང་། ཐོག་མར་བླ་ཆེན་དགོངས་པ་རབ་གསལ་གྱི་བཀའ་
ལྟར་ཁམས་ནས་ཕེབས་ པའི་ སྒར་མི་ཡོན་ཏན་གཡུང་དྲུང་ གིས་ ཕྱག་ བཏབ།
དགོན་པའི་རྟེན་གཙོ་ཛི་ཀིམ་ལས་གྲུབ་པའི་རྗེ་བཙུན་བྱམས་པའི་སྐུ་དགུང་ལོ་
བརྒྱད་པའི་སྐུ་ཚད་ཀྱི་ཐུགས་ཀར་ཙན་དན་དེ་བའི་ནགས་ཁྲོད་ནས་འཁྲུངས་
པའི་ཙན་དན་གྱི་བྱམས་པ་ཁྲུ་གང་བཞུགས་པ་བྱིན་རླབས་ཀྱི་ཚན་ཁ་འབར་བ་
ཞིག་ཡོད། ཐོག་མར་དགོན་པ་དེ་དར་རྒྱས་ཆེ་ བའི་ སྐབས་དགེ་འདུན་ཞལ་
གྲངས་ལྔ་བརྒྱ་སྐོར་ཟིན་ནའང་རིམ་བཞིན་ཉམས་རྒྱུད་དུ་སོང་བས་རྗེ་ཙོང་ཁ་པ་
ལ་རྗེ་བཙུན་འཇམ་དཔལ་དབྱངས་ཀྱིས་ལུང་བསྟན་པ་ལྟར་གནས་དེར་ཕེབས་
སྐབས་རྟེན་གཙོ་བྱམས་པའི་དབུ་ལ་བྱ་བྲུན་དང༌། ཐལ་རྡུལ་གྱིས་ཁེངས་ཤིང་།
གཙུག་ལག་ཁང་ཡང་གོག་པོར་གྱུར་ཡོད་པ་གཟིགས་རྗེས་ཐུགས་སྐྱོ་ནས་རང་
དབང་མེད་པར་སྤྱན་ཆབ་ཀྱང་ཤོར། དེ་ནས་འོལ་ཁ་སྟག་རྩེ་རྫོང་གིས་ཙོང་ཁ་
པའི་ཐུགས་རེ་ལྟར་སྦྱིན་བདག་ཞུས་ནས་ཉམས་གསོ་ལེགས་པར་མཛད། རྗེ་
རང་ཉིད་ཀྱི་གཏོར་ཆས་བཙོངས་ནས་དངུལ་ཕྲན་བུ་བྱུང་བ་སྤྱད་དེ་རྒྱལ་ཆེན་
རྣམ་ཐོས་སྲས་ལ་སྨོན་སྐུལ་ཞུས་པས་ལྟུང་བཤགས་ལྷ་སུམ་ཅུ་སོ་ལྔ་བྲི་མི་དགོས་
པར་རང་བྱུང་ལྷུན་གྱིས་གྲུབ་སྟེ་གྱང་ལྡེབས་སུ་གསལ་བ་ད་ལྟའང་མཇལ་རྒྱུ་ཡོད་
པ་ནི་ཆེས་ངོ་མཚར་ཆེ་བ་དང་། ཆེས་བྱིན་རླབས་ཆེ་བ་ཞིག་ཡིན་པ་སྨོས་ཅི།
རྫིང་ཕྱི་དགོན་དང་བྱམས་ པར་ཉམས་ གསོ་ གནང་བ་དེ་ནི་ རྒྱལ་ བའི་
བསྟན་པ་རིན་པོ་ཆེར་ཤིན་ཏུ་སྨན་པའི་མཛད་པ་ཞིག་ཡིན་པས་རྗེ་རིན་པོ་ཆེའི་
མཛད་ཆེན་བཞིའི་ཡ་གྱལ་ཞིག་ཡིན།
གཞན་ཡང་རྫིང་ཕྱི་དགོན་པར་མ་སླེབས་གོང་གི་སྤྱི་ལེ་བཅུ་ཙམ་གྱི་སར་
འོལ་ཁ་རྫོང་ཡོད་ཅིང་། ཡུལ་དེར་འོལ་ཁ་ཟེར་དོན་ནི། ལྷོ་ངོས་སུ་སྲིད་པའི་ལྷ་
ཆེན་འོ་དེ་གུང་རྒྱལ་ཞེས་པའི་གངས་རི་བསྟར་ཆགས་སུ་ཡོད་པ་ལས་རྩེ་མོ་མཐོ་
ཞིང་ཕྲ་བ་ཁ་སྤྲོད་དུ་གནས་ཡོད་པ་ནི་ཡབ་ཡུམ་གཉིས་དང་། གཉན་ཆེན་ཐང་
ལྷ་དང་། ཀོང་བཙུན་དེ་མོ། མོན་ཡུལ་དེ་མོ། ལྷོ་བྲག་སྐུ་ལྷ་མཁའ་རི། ཡར་
92



ལྷ་ཤམ་བུ། ཇོ་མོ་མཁའ་རེག བདུད་རྩི་སྨན་མོ། སྟག་སྟོད་ཤིང་བྱང་སོགས་
འོ་དེ་གུང་རྒྱལ་གྱི་སྲས་སྲོས་ཡིན་པར་གྲགས་པས་ལུང་པའི་མིང་ལའང་འོ་དེ་
གུང་རྒྱལ་གྱི་སྒྲའི་དོད་ལས་འོལ་ཁ་ཞེས་ཟེར།
རྡོ་རྗེ་བྲག་དགོན་པ།
མཚན་ཆ་ཚང་ལ་ “ ཐུབ་བསྟན་ རྡོ་ རྗེ་ བྲག་ ཨེ་ ཝམ་ ལྕོག་ སྒར་” ཞེས་ ཞུ།
དགོན་དེའི་མཚན་འགྲེལ་ནི། རྒྱབ་རིར་གཡུ་ཡི་རྡོ་རྗེའི་རང་བྱོན་ཡོད་པས་རྡོ་
རྗེ་བྲག་དང་། ཨེ་ཝམ་ལྕོག་སྒར་ཞེས་པ་ནི་ཐོག་མར་ལྕོག་གུར་ཕུབ་པའི་འདུས་
སྡེ་ཡིན་པས་མཚན་དེ་ལྟར་ཐོགས།
དེ་ཡང་ ཐོག་ མར་མངའ་རིས་པཎྜི་ཏ་ པད་མ་དབང་གི་ རྒྱལ་པོས་གུར་
བཀྱོན་པའི་གསང་ཆེན་གྱི་འདུས་སྡེ་ཆུང་ངུ་ཞིག་འཛུགས་གནང་མཛད་པ་དང༌།
དེ་རྗེས་སྐུ་ཕྲེང་གསུམ་པ་རིག་འཛིན་ངག་གི་དབང་པོས་ཕྱག་བཏབ།
རིག་འཛིན་སྐུ་ཕྲེང་བཞི་པ་ཀུན་བཟང་པད་མ་འཕྲིན་ལས་གདན་ཁྲིར་
འཁོད་རྗེས་རྒྱལ་མཆོག་ལྔ་པ་ཆེན་པོ་དང་ཆོས་ཡོན་གྱི་ཐུགས་རྗེའི་བདག་རྐྱེན་
དང་བཅས་ སྟོབས་ རྒྱས་ པར་ གྱུར། བདེ་ཡངས་ ཤར་ནུབ་ གཉིས་ ཞེས་ མདོ་
སྔགས་གྲྭ་ཚང་ཤར་ནུབ་གཉིས་ཡོད། དེ་སྔ་དགེ་འདུན་ཞལ་གྲངས་ལྔ་སྟོང་ཙམ་
བྱུང་མྱོང་ཡོད་པས་སྔ་འགྱུར་རྙིང་མའི་བྱང་གཏེར་གྱི་གདན་ས་ཆེན་པོར་གྲགས།
དུས་རབས་བཅོ་བརྒྱད་པའི་དུས་འགོར་ཇུན་གར་དམག་གིས་དགོན་དེ་རྨོག་
མེད་དུ་བཟོ་བའི་སྐབས་ མགོན་ཁང་སྲིད་གསུམ་རྣམ་རྒྱལ་བཤིག་པར་བརྩམ་
པའི་དུས་ཇུན་གར་བའི་དམག་དཔོན་ཁྲག་སྐྱུགས་ཏེ་ཤི་བས་སྐྲག་སྟེ་མགོན་ཁང་
དེ་གཅིག་པུ་མ་བཤིག་པར་བཞག གསེར་ཟངས་ལས་གྲུབ་པའི་ཐུབ་པའི་སྐུ་
བརྙན་ཆུ་ལ་བསྐྱུར་བ་དང་། གསེར་བྲིས་ཀྱི་བཀའ་འགྱུར་སོགས་ནང་རྟེན་མང་
93



པོ་འཁྱེར་ཞིང༌། དགུང་གྲངས་བདུན་ཅུ་དོན་བདུན་ལ་ཕེབས་པའི་རིག་འཛིན་
པད་མ་འ ཕྲིན་ལས་ཀྱང་བཀྲོངས་པ་སོགས་བར་ཆད་ཤུགས་ཆེན་བྱུང་ཡང་རྒྱལ་
བ་སྐུ་ཕྲེང་བདུན་པའི་ སྐབས་དགོན་པའི་བདག་དབང་མཐའ་དག་སླར་གསོ་
གནང་བ་དང༌། དེ་ནས་བཟུང་ཕྱིའི་བཀོད་པ་དང་ནང་གི་སྐུ་ཕྲེང་ཐུགས་རྟེན་
རིམ་བཞིན་ ཉམས་ གསོ་ དང་ གསར་ བསྐྲུན་བྱས་ པས་ སྔར་དང་ གཉིས་ སུ་ མ་
མཆིས་པའི་གྲགས་ཅན་གྱི་རྙིང་དགོན་ཞིག་ཏུ་འགྱུར། །
རྡོ་རྗེ་བྲག་དགོན་པའི་མདུན་དུ་ཡར་ཀླུང་གཙང་པོ་རྒྱུ་བ་དང༌། རྒྱབ་ཏུ་
བ་གམ་བྲག་རིས་མཛེས་པར་བརྒྱན་ཡོད་པས་བོད་ཀྱི་དམངས་ཁྲོད་གླུ་གཞས་
ནང་དུའང་ “རྡོ་རྗེ་ བྲག་ གི་ རྒྱབ་རི། རྒྱབ་རི་བྲག་ལ་བཅོལ་ཡོད། བྲག་ལ་
འགྱུར་བ་མ་གཏོང་། ཐང་དཀར་སྣང་བཟོད་བདེ་བ། རྡོ་རྗེ་བྲག་གི་མདུན་
ཕྱོགས། མདུན་ ཕྱོགས་ མཚོ་ ལ་ བཅོལ་ ཡོད། མཚོ་ ལ་ འགྱུར་ བ་ མ་ གཏོང༌།
གསེར་ཉ་སྣང་བཟོད་བདེ་བ་”ཞེས་གཏོང་དང་གཏོང་བཞིན་ཡོད་དོ།
ཨེ་ལྷ་རྒྱ་རི་ཕོ་བྲང་།
རྩེད་ཐང་ནས་ཤར་ལྷོའི་ཕྱོགས་སུ་སྤྱི་ལེ་ ༥༠ཙམ་ཕྱིན་ན་ཆུ་གསུམ་རྫོང་
ཁོངས་སུ་ཡོད་པའི་ཨེ་ལྷ་རྒྱ་རི་ཕོ་བྲང་དུ་སླེབས་ཤིང་། ཕོ་བྲང་དེ་ནི་ཐོག་མར་
སྤྱི་ལོའི་ དུས་ རབས་ བཅུ་གཉིས་ནང་པུར་རྒྱལ་བཙན་པོའི་ གདུང༌ རྒྱུད་ལས་
མཆེད་པའི་ས་གནས་སྲིད་དབང་འཛིན་མཁན་གྱི་ཁྱིམ་རྒྱུད་ཆེན་པོ་སྡེ་པ་རྒྱ་རི་
བའི་རྒྱུད་རབས་ཀྱིས་གསར་དུ་བསྐྲུན་པ་ཞིག་རེད། དེ་ཡང་ལྷ་ཞེས་པ་ནི་ལྷ་
སྲས་བཙན་པོའི་གདུང་རྒྱུད་ལས་མཆེད་པ་ཡིན་པས་ལྷ་ཞེས་དང་། རྒྱུ་བོ་ཞེས་
པ་ནི་བོད་ཀྱི་བཙན་པོའི་གདུང་རྒྱུད་དྲི་མ་མེད་པ་ཡར་ཀླུང་ཇོ་བོའི་རྒྱུད་རྒྱ་རི་ཁྲི་
ཆེན་ཁྲི་ཐོག་དང་པོ་ལྷ་དགྲ་ལས་རྣམ་རྒྱལ་གྱིས་ཨེ་སྟོད་སིའུ་ཆུ་ཚན་ཁར་ཕེབས་
94



ཏེ་དེ་གར་བཞུགས་གནས་ཆུང་ངུ་ཞིག་བརྩིགས་ནས་བཞུགས་དུས་ཉིན་ཞིག་ཉེ་
འདབས་ཀྱི་རི་ལ་མེ་འབར་བ་གཟིགས་པས་ཡ་མཚན་དུ་དགོངས་ནས་དཔྱད་པ་
མཛད་སྐབས་རྩྭ་རྒྱ་བོ་ལ་རང་བྱུང་གི་མེ་འབར་བ་དེ་ནི་བཀྲ་ཤིས་པའི་སྔ་ལྟས་
ཤིག་ཡིན་པ་མཁྱེན་ནས་གནས་དེར་དགོན་པ་དང་གཞིས་ ཀ་ སོགས་བརྩིགས་
པས་རྒྱ་རི་དགོན་ཞེས་མིང་དུ་ཆགས། དེ་ནས་རིམ་པར་རྒྱ་རི་སྐུ་ཐོག་རིམ་བྱུང་
གིས་ཕོ་བྲང་རྒྱ་བསྐྱེད་ཉམས་གསོ་མཛད་པས་ཨེ་ལྷ་རྒྱ་རིའི་ཕོ་བྲང་ཞེས་གངས་
ལྗོངས་ཡོངས་ལ་རླུང་ལྟར་གྲགས་པ་དེ་བྱུང་། །
དེ་ཡང་ལྷ་རྒྱ་རིའི་ཕོ་བྲང་ནི་གད་པ་ཐོག་བརྩེགས་ཉི་ཤུ་ཙམ་ཡོད་པའི་ས་
བབ་ངོ་མཚར་ཅན་ཞིག་གི་སྟེང་དུ་ཆགས་ཤིང་། ཕོ་བྲང་ལྟེ་བའི་བཟོ་སྐྲུན་ཞེང་
ཚད་རྨིད་༣༢ དང་། རིང་ཚད་རྨིད་༣༢ མཐོ་ཚད་ཐོག་བརྩེགས་ལྔ་ཡོད་པའི་
མདུན་ངོས་སུ་“དཀར་གཞལ་”ཞེས་པ་འཁྱམས་ཤིན་ཏུ་ཆེ་བ་ཞིག་ཡོད་པ་དེའི་
མཐའ་སྐོར་དུ་རྡོ་ཚོས་གཞི་འདྲ་མིན་སྣ་ཚོགས་བསྒྲིགས་པའི་མཛེས་རིས་བཀྲ་
ཤིས་རྟགས་བརྒྱད་དང༌། རྒྱལ་སྲིད་སྣ་བདུན། འདོད་ཡོན་སྣ་ལྔ་སོགས་ཀྱིས་
ཕྱུག་པ་རྒྱ་ཁྱོན་ཡངས་ཤིང་མཛེས་སྡུག་ལྟ་བས་མི་ངོམས་པ་ཞིག་ཡོད། ད་དུང་
རྫོང་ཟུར་ཞེས་པ་ཐོག་བརྩེགས་བཞི་ལྡན་གྱི་ཁང་པ་དམར་པོ་ཞིག་ཡོད་པ་དེ་ནི་
རོང་ལྷ་རྒྱལ་མཚན་གྱི་མགོན་ཁང་ཡིན་པ་དང༌། གཞན་ཡང་ཕོ་བྲང་གི་བྱང་
ངོས་གྲོག་ཤུར་ནང་ལྷ་རྒྱ་རི་ཁྲི་ཐོག་མཇུག་མ་རྣམ་རྒྱལ་རྒྱ་མཚོས་ ༡༩༥༦ལོར་
བཞེངས་པའི་དབྱར་སྐྱིད་སྤྲོ་ཁང་རྒྱ་བཟོའི་ལུགས་བཟོ་དབྱིབས་ལེགས་ལ་སྒེའུ་
ཁུང་དང་བཅད་ཁྲ་སོགས་ལ་ཤིང་བརྐོས་བྱ་འབྲུག་དང་། རྩི་ཤིང་མེ་ཏོག་གི་རི་
མོ་མཛེས་པར་བརྒྱན་ པའི་ ཁང་བཟང་གི་ཁོར་མོ་ ཁོར་ཡུག་སྤང་ལྗོངས་དང༌།
མེ་ཏོག་སྣ་ཚོགས། འབྲས་ལྡན་ལྗོན་ཤིང་སོགས་ཀྱིས་ཡོངས་སུ་བསྐོར་བ་དེ་ནི་
ལྷ་སའི་ནོར་བུ་གླིང་ཁ་གཉིས་པ་ཡིན་ཞེས་ཡོངས་སུ་གྲགས་པ་དོན་དང་མཐུན།
དེས་ན་ ལྷ་རྒྱ་རི་ཕོ་བྲང་གི་ལོ་རྒྱུས་རིན་ཐང་དང༌། བཟོ་སྐྲུན་སྒྱུ་རྩལ།
གནས་ཡུལ་ཁྱད་ཆོས་སོགས་བོད་ཡུལ་ན་མཐོང་བ་ན་ཀོན་པ་ཞིག་ཡིན་པས་རྒྱ་
95



རི་ཕོ་བྲང་འདི་ཉིད་ལྷོ་ཁའི་ཡུལ་སྐོར་གནས་ལྗོངས་ཁྱད་དུ་འཕགས་པ་ཞིག་ཡིན་
པར་བསྙོན་དུ་མེད་དོ། །
འོན་ཀེ་རུ་ལྷ་ཁང་།
རྩེད་ཐང་ནས་ཉ་མགོ་ཟམ་ཆེན་བརྒལ་ཏེ་བྱང་ངོས་འོན་ཡུལ་གྱི་ཕུ་ལ་སྤྱི་
ལེ་བདུན་ཙམ་བསྐྱོད་ན་ཀེ་རུ་ལྷ་ཁང་དུ་སླེབས་ཤིང༌། ལྷ་ཁང་དེ་ནི་ཐོག་མར་
ཆོས་རྒྱལ་ཁྲི་ལྡེ་གཙུག་བརྟན་གྱིས་བཞེངས་གནང་མཛད་པ་དང༌། དེ་རྗེས་བླ་
མ་སྐྱེས་ཆེན་དུ་མས་ཞབས་ཀྱིས་བཅགས་ཤིང་། བྱིན་གྱིས་བརླབས་པའི་ལྷོ་ཁའི་
ཡར་ཀླུང་གཙང་པོའི་བྱང་ངོས་ཀྱི་བྱིན་རླབས་ཀྱི་ཚན་ཁ་འབར་བའི་ལྷ་ཁང་རྙིང་
པ་ཞིག་ཡིན་པ་དང་། ལྷག་པར་དུ་ཇོ་བོ་རྗེ་གནས་དེར་ཕེབས་ནས་ཡུན་རིང་
ཙམ་བཞུགས་ཤིང་། དེ་ནས་སླར་ཡང་བྱོན་པར་ཉེ་བའི་སྐབས་སྐྱེ་བོ་སྐྱ་སེར་
ཀུན་གྱིས་མགྲིན་གཅིག་ ཏུ་ “ཇོ་བོ་མ་ཕེབས་རོགས་གནང་། ཇོ་བོ་མ་ཕེབས་
རོགས་གནང་”ཞེས་ཡང་ནས་ཡང་དུ་ཞུས་པས་ཇོ་བོས་“ང་མ་ཕྱིན་ན་མི་འགྲིག་
པས་ངའི་ཚབ་ཏུ་འདི་ཉར་ཚགས་བྱོས་”ཞེས་གསུངས་ནས་ཤངས་ཁྲག་གིས་
འདྲ་སྐུ་ ཞིག་ བཞེངས་ གནང་ མཛད་ པ་ དང་། ཇོ་ བོས་ ཉིན་ ལྟར་ སྒོམ་ ནས་
བཞུགས་སར་ཞབས་དང༌། ཕྱག དབུ་སོགས་ཀྱི་རྗེས་ཡོད་སར་མཆོད་རྟེན་
ཞིག་བཞེངས་པ་དེ་ལ་མཆོད་རྟེན་དཀར་ཆུང་ལྷ་ཁང་ཞེས་ཟེར།
ལོ་རྒྱུས་འགའ་ཞིག་ནང་ལྷ་ཁང་དེའི་མཚན་ལ་“བྲག་དམར་ཀེ་རུ་ལྷ་
ཁང་”ཞེས་འཁོད་ཡོད་ཀྱང་། བྲག་དམར་ལ་ཞེས་པ་ནི་བསམ་ཡས་ལ་གོ་དགོས་
པས་བསམ་ཡས་དང་ཀེ་རུ་ལྷ་ཁང་ལོ་རྒྱུས་ཐད་འབྲེལ་བ་ཅི་ཡང་མེད་པ་མ་ཟད་
ལོ་ཚིགས་ཀྱང་མི་མཐུན། ལོ་རྒྱུས་དངོས་ཕ་གཏམ་བུ་འཇགས་སུ་གྱུར་པའི་ཀེ་
རུ་ལྷ་ཁང་གི་མཚན་རྙིང་པར་“འོན་ཁྲ་སྣ་ཀེ་རུ་ལྷ་ཁང་”ཞེས་ཟེར་ཞིང་། དེ་
96



ཡང་ཁྲ་སྣ་ཞེས་པ་ནི་གྲོང་ཚོའི་མིང་རྙིང་པ་ཡིན་པར་བསྙོན་དུ་མེད།
ད་དུང་མཁས་དབང་འགའ་ཞིག་གིས་ཀེ་རུ་ལྷ་ཁང་ནི་མུ་ནེ་བཙན་པོའི་
དུས་བཞེངས་པར་ཡང་བཞེད་མཁན་ཡོད། །
མིག་སྔར་ ལྷ་ཁང་དེའི་ནང་བཞུགས་པའི་སྨན་འདམ་ལས་གྲུབ་པའི་སྐུ་
འདྲ་རྙིང་པ་དེ་དག་ལ་ཐུན་མིན་གནའ་བོའི་བཟོ་རྩལ་གྱི་ཁྱད་ཆོས་ལྡན་པ་དང་།
བསྟན་འགྱུར་བྲིས་པ་པོད་ཉིས་བརྒྱ་ལྷག་ཙམ་ཡོད་པ་དེ་དག་ཀྱང་ཆེས་རྙིང་མ་
ཤ་སྟག་ཡིན་པས་ལྷ་ཁང་དེར་ལོ་རྒྱུས་ཞིབ་འཇུག་གི་རིན་ཐང་གཞན་གྱིས་བསྐྲུན་
དུ་མེད་པ་ཞིག་མཆིས་སོ།།
ཡར་འབྲོག་བསམ་སྡིངས་དགོན་པ།
ཡར་འབྲོག་བསམ་སྡིངས་དགོན་པ་ནི་བསམ་སྡིངས་རྡོ་རྗེ་ཕག་མོ་སྐུ་ཕྲེང་
དང་པོ་ཆོས་ཀྱི་སྒྲོན་མེས་ རབ་བྱུང་བདུན་པའི་ལྕགས་སྤྲེལ་(༡༩ ༩ ༠ ) ལོར་
ཕྱག་བཏབ། དགོན་པའི་མཚན་ཆ་ཚང་ལ་“དཔལ་མཁའ་འགྲོ་འདུ་བའི་བསྟི་
གནས་བསམ་གྲུབ་ཆོས་ཀྱི་སྡིངས་”ཞེས་ཟེར་ཞིང༌། འདི་ནི་བོད་ལྗོངས་སུ་བུད་
མེད་ཀྱི་བླ་མས་ཡང་སྲིད་རིམ་བྱོན་དགོན་བདག་བྱེད་མཁན་གཅིག་རང་ཡོད་པ་
དེ་ཡིན། དེ་ཡང་འཛམ་བུའི་གླིང་འདིར་ཡུལ་རྩ་བཞི་ཞེས་གྲགས་པའི་ནང་ཚན།
མཁའ་འགྲོ་འདུ་བའི་བསྟི་གནས་ཆེན་པོ་འདི་ཉིད་བོད་གངས་ཅན་གྱི་ལྗོངས།
དབུས་གཙང་གཉིས་ཀྱི་མཚམས། ཡར་འབྲོག་གཡུ་མཚོ་ཕྱུག་མོ་མདུན་དུ་ཡོན་
ཆབ་ཕུལ་བ་ལྟར་འཁྱིལ་ཞིང༌། ཕྱོགས་བཞི་མུ་ཁྱུད་རི་བོས་མཛེས་པར་བསྐོར་
བ་དང༌། ཁོར་མོ་ཁོར་ཡུག་ ཏུ་མར་གད་ཞུན་མའི་མདངས་ཅན་རྩྭ་ལྗང་ནེའུ་
གསིང་ལྡེམ་ལྡེམ་ གཡོ་ བའི་ དབུས་སུ། རི་བོ་ གླང་ཆེན་ མཚོ་ ཆུ་ འཐུང་ བའི་
དབྱིབས་ལེགས་ལྟ་བུའི་སྟེང་དུ་བརྗིད་ཆགས་རྣམ་པར་བཀྲ་བའི་གཙུག་ལག་



ཁང་འདི་ཉིད་གནས། དགོན་པའི་འདུ་ཁང་ལེགས་བཤད་དགའ་ཚལ་ཞེས་བྱ་
བའི་རྟེན་གཙོ་གསེར་ཟངས་ཀྱི་ཐུབ་དབང་བདུད་འདུལ་མ་ཐོག་སོ་གཉིས་པ།
གཟུངས་སུ་སངས་རྒྱས་ཀྱི་རིང་བསྲེལ་སོགས་བཞུགས་པའི་བྱིན་རླབས་ཚན་ཁ་
འབར་བས་གཙོས་དགོན་པ་འདི་ན། རྗེ་བཙུན་མི་ཕམ་མགོན་པོ་དགའ་ལྡན་
ཡིད་དགའ་ཆོས་འཛིན་དུ་བཞུགས་པའི་སྣང་བརྙན་ཕྲ་ལྡན་བྱོན་གཙང་དང་།
ལྷ་བབས་མཆོད་རྟེན་དང་། བཀའ་གདམས་མཆོད་རྟེན། བྱང་ཆུབ་མཆོད་
རྟེན་སོགས་སུམ་བརྒྱ། གནས་བདག་ཞིང་སྐྱོང་ཡབ་ཡུམ་གཉིས་ཙ་རི་ནས་བྲོ་པ་
ཕོ་མོར་སྤྲུལ་ནས་ཕེབས་དུས་ཀྱི་རྔ་ཆུང་། གྲུབ་ཐོབ་ཐང་སྟོང་རྒྱལ་པོས་གནང་
བའི་ཙན་དན་ སྦྲུལ་ གྱི་ སྙིང་ པོའི་ རྡོ་ རྗེ་ རྣལ་འབྱོར་མ། མུ་ཏིག་ བརྒྱད་ སྟོང་
སོགས་སྐུ་གསུང་ཐུགས་རྟེན་བགྲང་གིས་མི་ལང་ཞིང་། ལྷག་པར་དུ་ནང་བསྟན་
ལ་འཚེ་བའི་གོར་དམག་གི་མགོ་ལག་མནན་པའི་སྟེང་དུ་བཞེངས་པའི་དངུལ་
གདུང་བྱང་ཆུབ་མཆོད་ རྟེན་ འདི་འདྲ་ བོད་ ཡོངས་ སུ་ མཐོང་ བ་ དཀོན། དེ་
བཞིན་བླ་བྲང་གི་རྒྱུ་དངོས་འཇོག་སའི་ཁང་པ། འདོད་རྒུ་བང་མཛོད་བཀར་
སྟེང་ཞེས་པའི་ནང་གཡང་སྒམ་དང་། ཟ་འོག་གོས་དར། གླང་ཆེན་གྱི་མཆེ་བ།
བསེ་རུའི་རྭ་ཅོ། ཁྱུང་གི་སྡེར་མོ། རྟའི་རྭ་ཅོ། གཡུ་བྱུར། གཟི། མུ་ཏིག
བོད་དངུལ་ཊམ་རྒྱལ་སོགས་རིན་ཐང་བྲལ་བའི་ནོར་བུའི་རིགས་དང༌། དེ་མིན་
ཕྱི་ནང་བར་གསུམ་གྱི་དཔལ་འབྱོར་ལ་སུས་ཀྱང་འགྲན་པར་དཀའ་བ་དཔེར་ན།
ཁང་པ་ གྲངས་ཉིས་བརྒྱ་བདུན་བཅུ་དོན་ གསུམ་ ལ་ ཀ་བ་ལྔ་བརྒྱ་སུམ་ཅུ་ སོ་
གཅིག་དང༌། ཕྱུགས་རིགས་དཀར་ནག་མགོ་གྲངས་ཆིག་ཁྲི་ཉིས་སྟོང་བརྒྱ་དང་
བདུན་བཅུ་དོན་ལྔ་ཡོད་པ་ལྟ་བུ་རེད།
བསམ་སྡིངས་དགོན་པར་རྡོ་རྗེ་ཕག་མོ་སྐུ་ཕྲེང་བཅུ་གཉིས་བྱུང་བ་དང༌།
མིག་སྔར་སྐུ་ཕྲེང་བཅུ་གཉིས་པ་བདེ་ཆེན་ཆོས་ཀྱི་སྒྲོན་མེ་མཛད་འཕྲིན་རྒྱས་པའི་
ངང་འཚོ་ཞིང་བཞེས་སོ།།



གདན་ས་མཐིལ་དགོན་པ།
གདན་ས་མཐིལ་དགོན་ པ་ནི་ ཡར་ཀླུང་གཙང་པོའི་བྱང་ངོས། ལྷོ་ཁ་
ཟངས་རི་རྫོང་ཁོངས། ཕག་མོ་གྲུ་པ་གྲོང་ཚོའི་རི་བོའི་ལྡེབས་སུ་གནས། དེ་
ཡང་ཕག་མོ་ཞེས་པ་ནི་གྲོང་ཚོའི་མིང་དང༌། གྲུ་པ་ནི་གྲུ་ཁའི་མིང་ཡིན་པས་
བསྡུས་མིང་ལ་ཕག་མོ་གྲུ་པ་ཞེས་བརྗོད། ཆོས་ལུགས་ཀྱི་འགྲེལ་བཤད་ལྟར་ན་
ཕག་གྲུ་ཞེས་པའི་གོ་དོན་ནི་སྔར་གནས་དེར་རྡོ་རྗེ་ཕག་མོས་དངོས་སུ་བྱིན་གྱིས་
བརླབས་པའི་གནས་རྩ་ཆེན་ཞིག་ཡིན།
དགོན་པ་འདི་ཐོག་མར་རྒྱ་སྒོམ་རྨ་རས་ཀྱིས་སྦྱིན་བདག་མཛད་དེ་མཉམ་
པོ་དྭགས་པོ་ལྷ་རྗེའི་སློབ་མ་རང་ཉིད་དང་མཚུངས་པ་ཕག་མོ་གྲུ་པ་རྡོ་རྗེ་རྒྱལ་
པོས་རབ་བྱུང་གསུམ་པའི་ས་སྟག་(༡༡༥༨)ལོར་ཕྱག་བཏབ་ཅིང༌། དེ་ནས་
བཟུང་དཔལ་ཕག་མོ་གྲུ་པ་བཀའ་བརྒྱུད་ཅེས་ཡོངས་སུ་གྲགས།
གདན་ས་མཐིལ་གནས་སའི་རི་བོ་མཐོ་ཞིང༌། བྲག་རི་དྭངས་ཤེལ་སྤུངས་
པ་ལྟ་བུའི་མདུན་ན་སྣ་མང་མེ་ཏོག་གི་དྲི་ཞིམ་གང་སར་འཐུལ་བ་དང་། ནགས་
ཚལ་སྡུག་པོའི་ཁྲོད་དུ་སྤུ་སྡུག་བྱ་རིགས་ཀྱིས་ གསུང་སྙན་ལྷང་ལྷང་སྒྲོག་ཅིང་།
རི་དྭགས་སྣ་ཚོགས་འཚེ་མེད་ཅི་གར་རྒྱུ་བ་སོགས་བསམ་གཏན་གྱི་གནས་བབ་
ཕེབས་པའི་ཡི་གར་འོང་བ་ཞིག་ཡིན། །
དུས་རབས་རིམ་བྱུང་ནང་བཀའ་བརྒྱུད་ཀྱི་བསྟན་པ་འཛིན་ པ་ ཕག་གྲུ་
དང༌། འབྲི་གུང༌། སྟག་ལུང་སོགས་ཀྱི་སྐྱེ་བོ་དམ་པ་རྣམས་ཀྱིས་དགོན་པ་
ཉམས་གསོ་དང༌། རྒྱ་བསྐྱེད་སོགས་ཐེངས་ཁ་ཤས་གནང་བ་བརྒྱུད་གཞི་ནས་རྒྱ་
ཁྱོན་ཆེ་ཞིང་། རྩ་ཆེའི་སྐུ་གསུང་ཐུགས་རྟེན་གྱིས་ཡོངས་སུ་བཀང་བའི་དགོན་
ཆེན་ཞིག་ཏུ་གྱུར་ནས་མཚན་སྙན་ཡུལ་གྲུ་ཀུན་ཏུ་ཁྱབ།
99



དགོན་པ་འདི་ནི་ཆོས་ལུགས་ ཙམ་ མ་ ཟད་ ཕག་མོ་གྲུ་ པས་ བོད་ དབང་
བསྒྱུར་བྱེད་པའི་སྐབས་སུ་ཆབ་སྲིད་ ཐད་ལའང་གལ་ཆེའི་གནས་བབ་བཟུང་
ཡོད་པའི་དགོན་པ་ཞིག་ཡིན། །
ཕག་གྲུ་རྡོ་རྗེ་རྒྱལ་པོ་ནས་བཟུང་གདན་རབས་ཀྱང་སྐྱོབ་པ་འཇིག་རྟེན་
མགོན་པོ་དང་། རྒྱལ་བ་རིན་པོ་ཆེ་སྤྱན་སྔ་ཐོག་རྡུག་བཅུ་གཉིས་པ་རིན་ཆེན་རྡོ་
རྗེ་སོགས་མང་དུ་བྱོན། །
དགོན་པའི་མིང་ལ་གདན་ས་མཐིལ་ཞེས་ཟེར་བའི་ནང་གི་“མཐིལ་”ཞེས་
པ་ནི་བོད་ཀྱི་སྐད་ཡིག་ནང་སྤྱིར་བཏང་གཤོང་སར་གོ་དགོས་པའི་སྐབས་ཤིག་
ཡོད་ཀྱང་འདིར་དཀྱིལ་ལམ་ལྟེ་བར་གོ་དགོས་པ་སྟེ། ཕག་གྲུ་བཀའ་བརྒྱུད་ཀྱི་
གདན་སའི་ལྟེ་བ་ཞེས་པའི་དོན་ཡིན། །
དགོན་པ་འདི་བཏབ་པ་ནས་བཟུང་བོད་ཀྱི་དད་ལྡན་སེར་སྐྱ་མང་ཚོགས་
ཚོས་གཞན་ལས་ལྷག་པའི་གནས་རྩ་ཆེན་ཞིག་ཏུ་བརྩིས་ནས་དད་སེམས་བླ་མེད་
ཞུ་གི་ཡོད་ཅིང༌། དམངས་ཁྲོད་ཀྱི་གཞས་ཚིག་ནང་དུའང་“གཞོན་པ་འདི་རུ་མ་
སྡོད་ཆས་ནས་འགྲོ། གནས་ཆེན་གདན་ས་མཐིལ་ལ་ཆས་ནས་འགྲོ། ཕག་མོ་
གྲུ་པའི་བྱིན་རླབས་མ་ཞུས་ན། འདི་དང་ཕྱི་མའི་ལས་སྒྲིབ་ག་ལ་དག་......”
ཞེས་སོགས་གཏོང་དང་གཏོང་བཞིན་པ་ཡིན་ནོ།།
དྭགས་ལྷ་སྒམ་པོ་དགོན།
དྭགས་ལྷ་སྒམ་པོ་དགོན་ནི་གངས་ཅན་བཀའ་བརྒྱུད་བསྟན་པའི་བདག་
པོ་མར་མི་དྭགས་གསུམ་ཞེས་ཡོངས་སུ་གྲགས་པའི་ཡ་གྱལ་མཉམ་མེད་དྭགས་པོ་
ལྷ་རྗེས་རབ་བྱུང་གཉིས་པའི་ལྕགས་གླང༌( ༡༡༢༡) ལོར་ཕྱག་བཏབ། རྩེད་
ཐང་ནས་ལམ་ཐག་སྤྱི་ལེ་ ༡༨༩ཡོད་ པ་དང་། མཐོ་ཚད་རྒྱ་མཚོའི་ངོས་ལས་
100



རྨིད་༩ ༩༠༠ ཡོད།
གནས་དེ་ནི་རྒྱལ་བའི་ལུང་གིས་ཟིན་པའི་རི་བྲག་ཚང་ཚིང་ཅན་ངོ་མཚར་
ཆེ་བ་ཞིག་ཡིན་པས་སྐྱེས་བུ་དམ་པ་སོ་སོར་གཟིགས་སྣང་མི་འདྲ་བ་མང་པོ་བྱུང་
མྱོང་ཡོད།
དེ་ཡང་དགོན་པ་འདེབས་པ་པོ་མཉམ་མེད་དྭགས པོ་ལྷ་རྗེ་ནི་རབ་བྱུང་
དང་པོའི་ ས་ ལུག་ (༡༠༧༩)ལོར་ ལྷོ་ ཁའི་ གཉལ་ ཁུལ་ དུ་ (ལྷུན་ རྩེ་ རྫོང་
ཁོངས་)སྐུ་འཁྲུངས་པ་དང་། སྐུ་གཞོན་དུས་གསང་ཡུམ་སྲས་སྲོས་དང་བཅས་
པ་རིམ་བཞིན་གཤེགས་པས་འཁོར་བར་གཏིང་ནས་ངེས་འབྱུང་བླ་ལྷག་ཏུ་སྐྱེས་
ཏེ་རབ་ཏུ་བྱུང་ནས་མཁས་དབང་མང་པོ་བསྟེན་ནས་ཆོས་ལུགས་གཙོ་བོར་གྱུར་
པའི་རིག་པའི་གནས་མཐའ་དག་ལ་སྦྱངས་པ་མཐིལ་ཕྱིན་པ་མཛད། །
ལྷག་པར་དུ་དགུང་ལོ་སོ་གཉིས་ལ་ཕེབས་སྐབས་རྗེ་བཙུན་མི་ལ་རས་པའི་
ཞབས་ལ་གཏུགས་ནས་གདམས་ངག་རྩ་ཆེན་གསན་ཏེ་ཉམས་མྱོང་གི་རྩལ་ཐོན།
ཕྱིས་དབུས་སུ་ལོག་ཕེབས་ཁར་རྗེ་བཙུན་མི་ལ་རས་པས་ཆེད་དུ་དྭགས་པོ་ལྷ་རྗེ་
གམ་དུ་བོས་ནས་“བུ་སྟོན་པ་དབུས་སུ་བཞུད་པ་ན། ཤར་སྒམ་པོ་དར་གྱི་རི་བོ་
དེ། རྒྱལ་པོ་གདན་ལ་བཞུགས་པ་འདྲ། རྒྱབ་རི་དར་དཀར་ཡོལ་བ་འདྲ། རི་
བདུན་བློན་པོ་ཚོགས་པ་འདྲ། ཤིང་ སྤང་ གསེར་ གྱི་ མཎྜལ་འདྲ། རི་དེ་ཡི་
མགུལ་ན་ཁྱེད་ཀྱི་གདུལ་བྱ་ཡོད། ཁྱེད་དེ་རུ་སོང་ནས་འགྲོ་དོན་སྒྲུབས། བུ་
ཁྱེད་ཀྱི་བཞེད་དོན་འགྲུབ་ངེས་ཡིན་”ཞེས་ལུང་དུ་བསྟན་པ་ལྟར་དབུས་སུ་ལོག་
ནས་མི་རིང་བར་དྭགས་ལྷ་དགོན་ཕྱག་བཏབ། །
བཀའ་རྩོམ་ཡང་བཀའ་གདམས་པའི་ལམ་རིམ་དང་། རྗེ་མི་ལའི་བཀའ་
ཕྱག་རྒྱ་ཆེན་པོའི་གདམས་པ་གཅིག་ཏུ་དྲིལ་བའི་《ལམ་རིམ་ཐར་རྒྱུན་》སོགས་
མཛད། ལོ་གསུམ་སྟན་དང་མ་བྲལ་བར་སྒོམ་པའི་བརྩོན་འགྲུས་བསྐྱེད་པས་
བཟོད་སེམས་ཀྱི་ངོ་བོ་མཐོང་། ཆོས་ཐམས་ཅད་ཀྱི་དེ་ཁོ་ན་ཉིད་མཁྱེན། སློབ་
མའང་མཐའ་ཡས་པ་བྱུང་ནས་དྭགས་པོ་བཀའ་བརྒྱུད་ཀྱི་སྲོལ་གཏོད། གཙུག་
101



ལག་ཁང་སྟེང་ཤོད་མཐའ་འཁོར་དང་བཅས་པ་རྒྱ་ཆེ་ཞིང་བཀོད་པ་ལེགས་པ་
ཀུན་གྱི་དད་པའི་སྤུ་ལོང་གཡོ་བ་དང་། ངོ་མཚར་ཡིད་དབང་འཕྲོག་པའི་ནང་
རྟེན་དུ་དྭགས་པོ་ལྷ་རྗེའི་ཐུགས་དམ་གྱི་རྟེན་རྗེ་བཙུན་མི་ལའི་སྐུ་དང༌། དྭགས་
པོ་ལྷ་རྗེའི་སྐུ་གསུང་བྱོན་མ། ཇོ་བོ་རྗེའི་ཕྱག་བཟོ་ཐུགས་རྗེ་ཆེན་པོ་གཙོ་འཁོར།
མངའ་བདག་ཁྲི་རལ་གྱིས་བཞེངས་པའི་སྤྱན་རས་གཟིགས་ཁ་སར་པ་ཎི། ཀླུ་
སྒྲུབ་ཀྱི་ཕྱག་བྲིས་གྲུབ་ཆེན་མང་པོའི་ཕྱག་བརྒྱུད་པ། ན་རོ་པའི་ཐུགས་དམ་གྱི་
རྟེན་བདེ་མཆོག་སྐུ་ཐང༌། མར་པའི་ཕྱག་བྲིས་ན་རོ་པའི་སྐུ་ཐང༌། བཻཌཱུརྱའི་
གླེགས་བམ་ཉི་ཁྲི་སོགས་རིན་ཐང་བྲལ་བའི་སྐུ་གསུང་ཐུགས་རྟེན་མང་པོ་ཡོད་
རྩེད་ཐང་ལྔ་མཆོད་དགོན་པ་དང་དགའ་ལྡན་
ཆོས་འཁོར་གླིང་དགོན་པ།
དགོན་པ་འདི་གཉིས་རྩེད་ཐང་གྲོང་རྡལ་གྱི་དབུས་སུ་ཆགས་ཡོད་ཅིང་།
སྔར་སྐྱེས་ཆེན་དམ་པ་མང་པོས་ཞབས་ཀྱིས་བཅག་ཅིང་ཆོས་གསུངས་མྱོང་བས་
གང་སར་སྙན་གྲགས་ཤིན་ཏུ་ཆེ།
དེ་ཡང་རྩེད་ ཐང་ལྔ་མཆོད་དགོན་པ་ནི་རབ་བྱུང་བདུན་པའི་ཤིང་རྟ་
(༡༤༡༩)ལོར་ཕྱག་བཏབ་ པའི་ བཀའ་ བརྒྱུད་ པའི་དགོན་ པ་ཞིག་ཡིན་པ་
དང༌། སྔ་ཕྱིར་བླ་མ་སྐྱེས་ཆེན་དམ་པ་མང་པོས་ཆོས་བསྐོར་བསྐོར་མྱོང་ཡོད་ལ།
ལྷག་པར་དུ་རྗེ་རིན་པོ་ཆེ་དབུས་གཙང་དུ་ཕེབས་སྐབས་དགོན་པ་འདིར་བྱོན་
ནས་ཙན་དན་ ཀྱི་ ཀ་ བར་སྐུ་རྒྱབ་བསྙེས་ཏེ་ བཞུགས་ སྐབས་ རྗེ་བཙུན་འཇམ་
༡ དཔལ་དབྱངས་ཀྱིས་དངོས་སུ་ཞལ་གཟིགས་ནས་འཇམ་དཔལ་དབྱངས་རྗེ་རིན་
པོ་ཆེ ན་ ་ ཐིམས་ལ་ ཉེ་ པའི་ སྐབས་ རྗེ་རིན་ པོ་ཆེས “ང་་ ལ་ མ་ ཐིམས ཀྱང ལ་་
102



ཐིམས་”ཞེས་གསུངས་པ་ལྟར་གྱུང་ལ་ཐིམས་པས་“འཇམ་དབྱངས་གྱང་ཐིམས་
མ་”ཞེས་པའི་གྱང་དང༌། ཇོ་བོ་རྗེའི་ཐུགས་དམ་གྱི་རྟེན་“ ཐུབ་པ་གསེར་གླིང་
མ་”སོགས་རྩ་ཆེའི་སྐུ་གསུང་ཐུགས་རྟེན་ཤིན་ཏུ་མང་པོ་ཡོད།
དེ་ཡང་དགོན་མིང་ལ་ལྔ་མཆོད་ཅེས་ཟེར་དོན་ནི། ཆུ་ལྷོ་རྒྱུད་དུ་དགའ་
ལྡན་ལྔ་མཆོད་ ཐོག་ མར་ གཏོང་མཁན་དགོན་པ་དེ་ཡིན་ པས་ མཚན་དེ་ ལྟར་
ཐོགས། །
ལྔ་མཆོད་ དགོན་པའི་ གནའ་ བོའི་འཛུགས་ སྐྲུན་གྱི་བརྗིད་ ཉམས་ དང༌།
སྒྱུ་རྩལ། ཁྱད་ཆོས་སོགས་དབུས་སུ་ དཀར་གསལ་ཟླ་བ་ལྟར་ངོམས་པ་དང༌།
དེའི་མཐའ་བསྐོར་དུ་གནའ་བོའི་གྲོང་རྡལ་རྙིང་པ་རྩེད་ཐང་གི་ཡུལ་མིའི་ཁང་པ་
སྐར་ཚོགས་ལྟ་བུས་ཡོངས་སུ་བསྐོར་ཡོད། །
དགའ་ལྡན་ཆོས་འཁོར་གླིང་དགོན་ནི་ལྔ་མཆོད་དགོན་པའི་ཤར་བྱང་དུ་
གནས་ཡོད་པ་དང༌། དགོན་པ་དེའང་ཐོག་མར་བཀའ་བརྒྱུད་པའི་དགོན་པ་
ཞིག་ཡིན། དེ་རྗེས་རྒྱུད་སྨད་མཁན་ཆེན་དཔལ་འབྱོར་གྲགས་པས་རྒྱལ་བ་སྐལ་
བཟང་རྒྱ་མཚོའི་དུས་དགེ་ལུགས་པའི་ཕྱག་བཞེས་གནང་ཞིང་དར་རྒྱས་གོང་
འཕེལ་དུ་གཏོང་གནང་དུ་མཛད། །
རྟེན་གཙོ་བྱིན་ཅན་མི་དབང་བྱམས་པ་སོགས་ཤིན་ཏུ་མང་ལ། ཁྱད་པར་
དུ་གངས་ལྗོངས་གསོ་རིག་མཁས་དབང་གསེར་རིའི་ཕྲེང་བའི་རྒྱུན་འཛིན་པ།
རིག་པའི་ཀློང་རྡོལ་ཞིང༌། ཤེས་རབ་ཀྱི་མེ་ལྕེ་འབར་བ། བོད་ཀྱི་གསོ་བ་རིག་
པའི་བསྟན་པར་མཛད་རྗེས་འགྲན་ཟླ་བྲལ་ཞིང་། ཉམ་ཐག་ནད་པའི་ཚ་གདུང་
སེལ་བའི་འཆི་མེད་ལྷ་ཡི་བདུད་རྩི་དང་གཉིས་སུ་མ་མཆིས་པའི་ཚེ་ཡི་རིག་པ་
འཛིན་པ་མཁས་དབང་མཁྱེན་རབ་ནོར་བུ་མཆོག་དགོན་པ་འདིའི་དགེ་འདུན་
པ་ཡིན་པས་ཁོང་གི་སྐུ་འདྲ་དུས་ད་ལྟའང་གཟི་འོད་མི་ཉམས་པར་མཇལ་རྒྱུ་
ཡོད་པ་ཇེ་འ་ཕྱོགས་བཞིའི་དད་ལྡན་སྐྱེ་བོ་དང་། ལྗོངས་རྒྱུ་བ་ཆད་མེད་འཚང་
ཁ་ཤིག་ཤིག་ངང་འཁོད་བཞིན་ཡོད་དོ། །
103



གྲྭ་ཐང་དགོན་པ།
བ
གྲྭ་ཐང་དགོན་པ་ནི་ལྷོ་ཁ་ས་ཁུལ་གྲྭ་ནང་རྫོང་དུ་གནས་ཤིང་། དགོན་པ་
འདི་སྤྱི་ལོ་ ༡༠༨ ༡ལོར་གཏེར་སྟོན་གྲྭ་པ་མངོན་ཤེས་ཀྱིས་ཕྱག་བཏབ། དེ་ཡང་
གཏེར་སྟོན་གྲྭ་པ་མངོན་ཤེས་ （ དབང་ཕྱུག་འབར་) ནི་སྤྱི་ལོ་ ༡༠༡༢ ལོར་གྲྭ་ནང་
སྐྱིད་རུ་ཞེས་པར་སྐུ་འཁྲུངས་པ་དང་ ༡༠༩༠ལོར་སྐུ་གཤེགས་ཤིང༌། ཁོང་གིས་
སྔ་ཕྱིར་ གྲྭ་ ཐང་ སོགས་ གནས་ གཞི་ བརྒྱ་ དང་བརྒྱུད་ བཞེངས་ཞེས་ ཡོངས་ སུ་
གྲགས། །
ཐོག་མར་ དགོན་ པ་ འདིའི་ ཆོས་ ལུགས་ བཀའ་ གདམས་ པ་ ཡིན་ རུང་།
དུས་རབས་བཅུ་བདུན་པའི་ནང་མཁན་པོ་ཀུན་དགའ་མཁྱེན་བརྩེ་ཕུན་ཚོགས་
ཞེས་སྙན་གྲགས་ཅན་ཞིག་བྱུང་བ་དེའི་སྐབས་ས་སྐྱ་པར་བསྒྱུར་འདུག
ཉེ་བའི་དུས་ཏེ། སྤྱི་ལོ་ ༡༩༢༦ལོ་རྒྱལ་ཚབ་རྭ་སྒྲེང་རྡོ་རྗེ་འཆང་ལྷ་མོའི་
བླ་མཚོར་མཚོ་གཟིགས་ལ་ཕེབས་སྐབས་ཡར་ལམ་གྲྭ་ཐང་དགོན་པར་གཟིགས་
ཞིབ་མཛད་སྐབས་གནའ་བོའི་གཙུག་ལག་ཁང་འདི་བཞིན་ཉམས་གོག་ཆེ་བར་
བརྟེན་ཉམས་གསོ་གནང་རྒྱུའི་ཞལ་བཞེས་ཐོབ་པ་ལྟར་ ༡༩༣༩ལོ་ནས་ཉམས་
གསོ་འགོ་བཙུགས། །
གྲྭ་ཐང་དགོན་པའི་དབུ་རྩེ་རིགས་གསུམ་དང༌། འཁོར་ས་ཕྱི་ནང་སོགས་
བཟོ་དབྱིབས་སྤྱིར་ན་བསམ་ཡས་དགོན་པ་དང་འདྲ་པོ་ཡོད་པས་དགོན་པའི་
མིང་ལའང་“གྲྭ་ཐང་”ཞེས་སྒྲ་འགྱུར་བ་རེད་ཅེས་ཤོད་རྒྱུན་ཡོད།
དགོན་པ་འདིའི་ནང་རྩ་ཆེའི་སྐུ་གསུང་ཐུགས་རྟེན་མང་པོ་ཡོད་པ་དང་།
ད་དུང་ཞང་བློན་ཞེས་པ་གཡག་ མགོའི་གཟུགས་སུ་ཡོད་པ་ཞིག་དེའི་དབུ་རྭ་
གཡས་པ་དེ་གྲྭ་མངོན་གྱིས་བསམ་ཡས་དགེ་རྒྱས་ལི་མའི་གླིང་ནས་གཏེར་ནས་
104



སྤྱན་དྲངས་པ་དང༌། དབུ་རྭ་གཡོན་མ་དང་དབུ་བྱིངས་ནི་ཙན་དན་དཀར་
དམར་ལས་གྲུབ་ཅིང༌། ཡར་རྗེ་ཨོ་རྒྱན་གླིང་པའི་ཕྱག་བཟོ་དངོས་ཡིན་པ་དང་
སྲོག་ཤིང་དེ་ཀླུ་རྒྱལ་གཙུག་ན་རིན་ཆེན་གྱིས་ཕུལ་བར་གྲགས་པས་ཀུན་གྱིས་ཞང་
བློན་ལ་དད་གུས་ཚད་མེད་བྱས་ཏེ་གྲྭ་ནང་ཁུལ་གྱི་མིས་མནའ་བསྐྱལ་དུས་ཀྱང་
“ཞང་བློན་ཚད་བཙུགས་”ཞེས་ཟེར་གྱི་ཡོད། ལྷག་པར་དུ་གྲྭ་ཐང་དགོན་པའི་
ནང་གི་ལྡེབས་བྲིས་ཁག་གཅིག་ལོ་རྒྱུས་ཤིན་ཏུ་རིང་ཞིང་སྒྱུ་རྩལ་ཡང་རྩེར་སོན་
པ་དང་དམིགས་བསལ་གྱི་ཁྱད་ཆོས་ཡོད་པས་གང་སར་སྐད་གྲགས་ཡོད།
འཕྱོངས་རྒྱས་རི་བོ་བདེ་ཆེན་དགོན།
འཕྱོངས་རྒྱས་རི་བོ་བདེ་ཆེན་ནི་ལྷོ་ཁ་འཕྱོངས་རྒྱས་རྫོང་ཁོངས་ཕྱིང་བ་
སྟག་རྩེའི་ཉེ་འགྲམ་ གླང་ཆེན་ས་ལ་ཉལ་བ་དང་འདྲ་བའི་རི་ལྡེབས་སུ་ཆགས་
ཡོད། རྩེད་ཐང་ནས་ལམ་ཐག་སྤྱི་ལེ་ ༢ ༨ ཡོད་པ་དང་མཐོ་ཚད་རྒྱ་མཚོའི་ངོས་
ལས་རྨིད་ ༢༨༠༠ཡོད། དགོན་པ་འདི་དགེ་ལུགས་པའི་བླ་མ་མཁན་ཆེན་ཉི་ཁྲི་
འཛིན་པ་བློ་གྲོས་དཔལ་བཟང་པོ་ཞེས་པས་སྤྱི་ལོའི་དུས་རབས་བཅུ་བཞིའི་ནང་
ཕྱག་བཏབ་པ་ཞིག་ཡིན་པས་ལྷོ་ཁ་ས་ཁུལ་དུ་ཡོད་པའི་དགེ་ལུགས་པའི་དགོན་
པ་ཆེས་སྔ་ཤོས་ཀྱི་གྲས་ཤིག་ཡིན། ཐོག་མར་དགོན་པ་དེར་དགེ་འདུན་ ཞལ་
གྲངས་བདུན་ཅུ་དོན་ལྔ་ཡོད་ཅིང་ཆོས་སྲིད་གཉིས་ཀའི་བདག་པོ་བློ་གྲོས་དཔལ་
བཟང་ཡིན་པ་དང་། ལྷག་པར་དུ་ཁོང་གིས་ཆོས་ཕྱོགས་ཀྱི་ཉམས་ལེན་བཀའ་
ཁྲིད་སོགས་ལེགས་པར་མཛད་པས་སློབ་མའང་རིམ་བཞིན་མང་དུ་སོང༌། །
མཁན་ཐོག་དང་པོ་བློ་གྲོས་དཔལ་བཟང་ གཤེགས་རྗེས་ཁོང་གི་དངོས་
སློབ་འོད་སྣང་པ་ཆེན་པོས་མཁན་པོ་མཛད་པ་དང་། སྐབས་དེར་ཏཱ་ལའི་བླ་མ་
སྐུ་ཕྲེང་གཉིས་པ་དགེ་འདུན་རྒྱ་མཚོ་ཡང་རི་བོ་བདེ་ཆེན་དགོན་དུ་ཞབས་སོར་
105



འཁོད་དེ་ཆོས་ཕྱོགས་བཀའ་སློབ་གནང་བ་དང་འབྲེལ་ཚིག་སྦྱོར་ཚར་དུ་དངར་
བའི་ཇ་མཆོད་ཅིག་ཀྱང་ལྗགས་རྩོམ་གནང་བ་ཕྱིས་གདན་ས་ཆེན་པོ་གསུམ་གྱི་
གཙོས་དགོན་སྡེ་ཁག་མང་པོར་འདོན་དང་འདོན་བཞིན་པ་ཡིན།།
རྒྱལ་དབང་ལྔ་པས་ཆོས་སྲིད་ཐུགས་འགན་བཞེས་རྗེས་དགོན་པ་རི་བོ་
བདེ་ཆེན་ལ་ཐུགས་ཁུར་བླ་མེད་མཛད་དེ་འདུ་ཁང་གསར་བཞེངས་གནང་བ་མ་
ཟད་སྨོན་ཚིག་ཕྱག་བྲིས་ཕྱག་བསྟར་མའང་གནང༌། དེ་རྗེས་ལས་སྨོན་ཟབ་མོའི་
མཚམས་སྦྱོར་གྱིས་བསོད་ནམས་དར་རྒྱས་ཞེས་པའི་ཕོ་གསར་སྤྱང་གྲུང་ལྡན་པ་
ཞིག་རི་བོ་བདེ་ཆེན་དུ་བྱོན་ནས་དགོན་པའི་སྐྱིད་སྡུག་ནང་ཞུགས། ལོ་ཤས་
སོང་རྗེས་ ཁོང་དགོན་པའི་དོན་དུ་ ཁམས་ཕྱོགས་ལ་དྲེལ་ པའི་ ལག་རོགས་ སུ་
ཕེབས་སྐབས་བློ་བཟང་ཆོས་མཛེས་ཞེས་པའི་དམན་ ཤར་ཡིད་དུ་འོང་བ་ཞིག་
དང་ལས་འབྲེལ་བྱུང་བར་ཏཱ་ལའི་སྐུ་ཕྲེང་བདུན་པ་སྐུ་འཁྲུངས་པས་ཁོང་རྣམ་
གཉིས་རྒྱལ་ཡབ་དང་རྒྱལ་ཡུམ་དུ་གྱུར། དེ་རྗེས་ཏཱ་ལའི་སྐུ་ཕྲེང་བདུན་པ་རྒྱ་
ནག་ཏུ་ཕེབས་སྐབས་གོང་མས་དད་གུས་བླ་ན་མེད་པ་ཞུས་ནས་སྐུ་ཆས་སོགས་
འབོར་ཆེན་ཕུལ་བ་མ་ཟད། རི་བོ་བདེ་ཆེན་དགོན་པར་ཡང་སྔར་ཡོད་ རང་
བདག་ཆོས་གཞིས་དང་། སླད་ཕྱིན་འབུལ་ལམ་ཞུས་རིགས་ཀུན་ལ་སུས་ཀྱང་ཐེ་
ཇུས་བྱས་མི་ཆོག་པའི་གསེར་ཐམ་དང༌། བཀའ་ཤོག་ཕྱག་བྲིས་ཕྱག་བསྟར་མ་
གནང་། དེ་ནས་བཟུང་རི་བོ་བདེ་ཆེན་དགོན་པར་གདན་ས་ཆེན་པོ་གཞན་
དང་འདྲ་བར་གོང་མ་རིམ་བྱོན་དང༌། ཏཱ་ལའི་རིམ་བྱུང་གིས་རྒྱབ་སྐྱོར་དང་
མཐོང་ཆེན་གནང་གི་ཡོད་པས་སྔ་ཕྱིར་འདུ་ཁང་དང༌། བྱམས་ཁང་། གནས་
བཅུ་ལྷ་ཁང་སོགས་རྒྱ་བསྐྱེད་ཤིན་ཏུ་ཆེན་པོ་བྱེད་ཐུབ་པ་བྱུང་ཞིང་དུས་མཚུངས་
ནང་རྟེན་བྱིན་ཅན་དང༌། རྒྱལ་བའི་གསུང་རབ། ཐང་ག་སོགས་རྩ་ཆེའི་རིག་
དངོས་གྲངས་ཀྱིས་མི་ལང་བ་ཡོད་པའི་ནང་རྒྱ་ནག་གོང་མས་ཕུལ་བའི་གནས་
བཅུ་ལྷ་ཁང་གི་རྟེན་གཙོ་གསེར་ཟངས་ལས་གྲུབ་རྗེ་ཙོང་ཁ་པ་མི་ཚད་ཙམ་དང༌།
གནས་བཅུའི་ཞལ་ཐང་སོགས་རིན་ཐང་བྲལ་བའང་ཁག་ཅིག་ཡོད། བར་ལམ་
106



དགོན་པ་ དེར་ ཉམས་ ཆག་ ཤུགས་ ཆེན་ བྱུང་ ཡང་ ད་ ལྟ་ མཆོད་ མཇལ་ དང་
གཟིགས་སྐོར་གནང་ས་ཧ་ཅང་ཡག་པོ་ཡོད། །
དྭགས་པོ་བཤད་སྒྲུབ་གླིང་དགོན།
རྩེད་ ཐང༌ ནས་ ཆུ་ གསུམ་ རྫོང་ བརྒྱུད་ པོ་ ཐང་ ལ་ བརྒྱབ་ ནས་ སྤྱི་ ལེ་
༡༣༩སོང་བ་ན་རྒྱ་ཚ་རྫོང་ཁོངས་དྭགས་པོ་གྲུམ་པ་དང་ཉེ་སར་དགོན་པ་དེ་
གནས་ཡོད་པ་དང༌། མཐོ་ཚད་རྒྱ་མཚོའི་ངོས་ལས་རྨིད་༣ ༢༥༠ ཡོད། ,
དེ་ཡང་ཐོག་མར་དགོན་པ་དེ་ཆགས་ཡུལ་དུ་ཀརྨ་པ་སྐུ་ཕྲེང་དགུ་པས་ཕྱག་
བཏབ་གནང་བའི་བཀའ་བརྒྱུད་པའི་ དགོན་ པ་ཞིག་ཡོད་ཀྱང་བར་ཆད་ཀྱིས་
ཐོར་ཞིག་ཏུ་སོང་།
དེ་རྗེས་དགའ་ལྡན་ཁྲི་ ཐོག་ བདུན་ པ་ རྗེ་བློ་གྲོས་བརྟན་ པས་ཆུའི་ ཕ པར་
ཕྱོགས་ བྲག་ སྟེང་ ཞེས་ པར་ དགེ་ ལུགས་ པའི་ དགོན་ ཆུང་ ཞིག་ ཕྱག་ བཏབ།
དགོན་ཆུང་དེའི་དགེ་འདུན་རྣམས་ཆོས་གཞིས་སོགས་སྐྱོ་བས་གང་སར་བསོད་
སྙོམས་སུ་ཕེབས་སྐབས་ཨེ་ལྷ་རྒྱ་རི་དང་ཆོས་ཡོན་སྦྱིན་བདག་ཏུ་གྱུར་པས་དགོན་
པའང་ད་ལྟའི་གནས་འདིར་སྤོས་པ་དང་། རིམ་བཞིན་གྲ་རྒྱས་སུ་སོང་ནས་
མངའ་དྭགས་རྒྱལ་གསུམ་ཞེས་(འོན་མངའ་རིས་གྲྭ་ཚང་། དྭགས་ལྷ་སྒམ་པོ་དགོན།
ཆོས་འཁོར་རྒྱལ་དགོན་)ཡོངས་སུ་གྲགས།
ཕྱིས་དྭགས་ལྷ་སྒམ་པོའི་དགེ་འདུན་རྣམས་ལོ་ལྟར་ཨེ་ ལྷ་ རྒྱུ་ དེར་ ཟླ་བ་
གཉིས་རེ་འཆར་ཅན་གསུང་ཆོས་སུ་ཕེབས་དགོས་པ་དང༌། ཨེ་ ལྷ་རྒྱ་རི་ནས་
བསྙེན་བཀུར་ཞབས་ཏོག་བླ་ན་མེད་པ་གནང་གི་ཡོད།
དགོན་པ་འདིའི་འདུལ་བའི་བཅའ་ཁྲིམས་ཤིན་ཏུ་དམ་པོ་ཡོད་པས་དེ་
སྔོན་གང་སར་“དྭགས་ལྷ་སྒམ་པོ་དགོན་གྱི་འདུལ་ཁྲིམས་ནི། སངས་རྒྱས་ཞལ་
107



བཞུགས་སྐབས་ཉན་ཐོས་ཀྱི་བཅད་པ་དང་འདྲ་”(འདུལ་ཁྲིམས་དང་འདྲ་ཟེར་
བར་གོ་དགོས་）ཞེས་དད་སྨོན་ཞུ་གི་ཡོད། དོན་དངོས་སུའང་དེ་འདྲ་རང་ཡིན་
པ་དཔེར་ན། དགེ་འདུན་པས་ཤག་ཆས་ཀྱང་རྫ་དང༌། ཤིང་། ལྕགས་བཅས་
ལས། གསེར་དང་། དངུལ། ཟངས། རག་སོགས་གཏན་ནས་ཉར་མི་ཆོག་
པ་དེ་འདྲ་བོད་ཡོངས་ཀྱི་དགོན་པའི་ནང་མཐོང་བར་དཀོན་པ་ཞིག་རེད། །
དགེ་འདུན་ཡང་ཞལ་གྲངས་བདུན་བརྒྱ་སྐོར་ཡོད་པ་ལས། བྱེས་པ་དང་
གཞིས་པ་གཉིས་སུ་དབྱེ་ནས་བྱེས་པ་ལྔ་བརྒྱ་ས་ ཕྱོགས་ གཞན་དུ་ཕེབས་སྲོལ་
དང་། གཞིས་པ་ཉིས་བརྒྱ་དགོན་པར་བརྟན་བཞུགས་གནང་གི་ཡོད། །
དགོན་པ་དེའི་རྟེན་གཙོ་གསེར་ཟངས་ལས་གྲུབ་པའི་ཐུབ་པའི་དབང་པོ་
སྐུ་ཚད་ ཐོག་ བརྩེགས་ གསུམ་ ལྡན་ གྱི་ ཐུགས་ ཀར་ནོར་བུ་དགོས་འདོད་ ཀུན་
འབྱུང་བཞུགས་པ་འཁོར་ཉན་ཐོས་གཉིས་དང་ཉེ་བའི་སྲས་བརྒྱད་ཀྱིས་བསྐོར་
བ་སོགས་རྩ་ཆེའི་སྐུ་གསུང་ཐུགས་རྟེན་མང་པོ་མཇལ་རྒྱུ་ཡོད།
སྨྲ་བོ་ལྕོག་དགོན་པ།
སྨྲ་བོ་ལྕོག་དགོན་པ་ནི། ལྷོ་ཁ་ས་ཁུལ་མཚོ་སྨད་རྫོང་ཁོངས་སུ་གནས་
ཡོད་ཅིང་། དགོན་པ་འདི་ནི་སྤྱི་ལོའི་དུས་རབས་ ༡༡ པའི་ནང་སྔ་དུས་ཉི་ཟླ་
ལྟར་གྲགས་པའི་གཏེར་སྟོན་གོང་འོག་གཉིས་ལས་གོང་མ་ཉང་རལ་ཉི་མ་འོད་
ཟེར་གྱིས་ཕྱག་བཏབ།
དེ་ཡང་གཏེར་སྟོན་ཆེན་པོ་ཉང་རལ་ཉི་མ་འོད་ཟེར་ནི་སྤྱི་ལོ་ ༡༡༢༩ ལོར་
སྐུ་འཁྲུངས་ པ་ དང་། སྤྱི་ལོ་ ༡༡༩༢ ལོར་ སྐུ་ གཤེགས་ ཤིང༌། ཁོང་ གི་ སྐུ་ཚེ་
གཅིག་རིང་བསྟན་དོན་དང་འགྲོ་དོན་རྒྱ་ཆེར་བསྐྱངས་ནས་སྔ་ཕྱིར་གཏེར་རྫས་
མང་པོ་སྤྱན་དྲངས་པ་དང༌། དགོན་པ་རྒྱ་བསྐྱེད། སློབ་མ་གསོ་སྐྱོང༌། དེ་
108



བཞིན་བཀའ་ གཏེར་ གཉིས་ ཆུ་ བོ་ གཅིག་ ཏུ་ འདྲེས་ པར་ མཛད་ པ་ སོགས་ སྔ་
འགྱུར་བསྟན་པ་ལ་མཛད་པ་ཤིན་ཏུ་ཆེ། །
དགོན་པ་ འདིར་ གདུང་ རབས་ རིམ་ བྱུང་ གི་ ཐོག་ མ་ འགྲོ་ མགོན་ ནམ་
མཁའ་དཔལ་ བ་ནས་ ལོ་ ཤེས་ གོང་ གཤེགས་ མ་ ཐག་ པའི་ ཀུན་ བཟང་ བསྟན་
འཛིན་རྒྱ་མཚོ་བར་མི་རབས་ཉི་ཤུ་བྱུང་བའི་རིང་སྐུ་གསུང་ཐུགས་རྟེན་རྩ་ཆེན་
མང་པོ་བསྡུ་རུབ་དང༌། ཉར་ཚགས། གསར་བཞེངས་བཅས་གནང་བའི་ནང་།
སྤྱན་རས་གཟིགས་ཕྱག་བཞི་སོགས་རང་བྱོན་དུ་མ་དང་། ཉང་གི་ཕྱག་མཁར
བལ་བྲིས་ཐང་ག་ཐོག་ཚད་ཡན་བརྒྱ་དང་བརྒྱད། སྐུ་ཚབ་གཏེར་ལྔ་དང་ཉེར་
ལྔ། གནམ་ལྕགས་ཀྱི་རྡོ་རྗེ་ཆེ་ཆུང་གཉིས། ཚེ་ཁྱིམ་གྱི་སྟོན་པ་མི་ཚད་ཙམ། གུ་
རུའི་ཤངས་ཁྲག་ལས་གྲུབ་པའི་རྟ་ཕག་ཡབ་ཡུམ། ཐུགས་སྲས་འགྲོ་མགོན་གྱི་
དམར་གདུང་བཞུགས་པའི་གདུང་རྟེན་ཐོག་ཚད་ལྷག་ཙམ་ལ་གཟི་དང༌། མུ་
ཏིག གཡུ། བྱུ་རུ། སྤོས་ཤེལ། པད་རག མར་གད། ཨིཎྜ་ནི་ལ་སོགས་པ་
རིན་པོ་ཆེ་བསམ་གྱིས་མི་ཁྱབ་པས་བརྒྱན་པ། ཁྱད་པར་དུ་བཀའ་དགུའི་ ལྷ་
ཚོགས་ཀྱི་སྐུ་རྒྱབ་ལྡེབ་བྲིས་སུ་ཁྲག་བོན་ (ཁྲག་ཐིགས་）ཁྲི་ཚོ་ཙམ་ནམ་རྒྱུན་ཚང་
མ་སྐམ་པོ་ཡིན་ཡང་བསྟན་སྲིད་འཚུབ་ཆ་ཡོང་མཚམས་རློན་པ་ཤར་བ་དང་།
ཐིགས་པ་རྒྱག་པ་སོགས་བཀའ་ཤིན་ཏུ་གཉན་པ་མཇལ་རྒྱུ་ཡོད། སྔར་མ་དགོན་
སྨྲ་བོ་ལྕོག་ལ་དབུས་གཙང་ཁམས་གསུམ་ལ་དགོན་ལག་བཅོ་བརྒྱད་ཡོད་ཅིང༌།
ཆོས་བརྒྱུད་དར་ཁྱབ་ཆེ་ཞིང་། ལོ་རྒྱུས་རིང་བ་སོགས་དགོན་པ་འདི་ནི་འབྲོག་
ཁུལ་དུ་གནས་པའི་རྙིང་མའི་དགོན་པ་སྐད་གྲགས་ཆེ་ཤོས་ཀྱི་གྲས་ཤིག་ཡིན།
སྡིངས་པོ་ཆེ་དགོན།
རྩེད་ཐང་ནས་གྲྭ་ནང་རྫོང་བརྒྱུད་སྤྱི་ལེ་ ༥༠ ཙམ་བསྐྱོད་ན་གྲྭ་ནང་ནུབ་
109



རིའི་རི་སྐེད་མན་ཙམ་ལ་གནས་པའི་སྡིངས་པོ་ཆེ་དགོན་པར་སླེབས། དགོན་པ་
དེ་ནི་ཐོག་མར་རྒྱལ་བ་རྒོད་ཚང་པའི་སློབ་མ་ཡང་དགོན་ཞུ་བ་དེའི་གདན་ས་
ཞིག་ཡོད་པ་ལ། ཕྱིས་འབྲུག་པ་པད་མ་དཀར་པོ་དང༌། སེམས་དཔའ་རིན་
ཆེན་དཔལ་བཟང་སོགས་ཀྱིས་བྱི ན་གྱིས་བརླབས་ཤིང༌། རྒྱུ་བསྐྱེད་མཛད་པ་
དང་། ཁྱད་པར་དུ་འབྲུག་པ་པད་མ་དཀར་པོའི་དངོས་སློབ་སེམས་དཔའ་རིན་
ཆེན་དཔལ་བཟང་གིས་ཅོག་གྲྭ་འཛུགས་གནང་མཛད་པ་རིམ་བཞིན་དར་རྒྱས་
ཆེན་པོ་བྱུང་བས་དེ་ནས་བཟུང་དགོན་དེའི་བླ་མ་རིམ་བྱུང་ལ་ཅོག་གྲྭ་རིན་པོ་ཆེ་
ཞེས་མཚན་གསོལ། །
ལོ་རྒྱུས་ཐོག་དགོན་པ་དེ་ནས་གྲུབ་རྟགས་ཚད་དུ་འཁྱོལ་བའི་སྐྱེས་བུ་དམ་
པ་མང་དུ་བྱོན་ཞིང་། ལོ་ལྟར་དགོན་པའི་རྒྱབ་ཀྱི་རི་རྩེའི་ཕུག་པར་སྒྲུབ་པ་
བཀྱོན་མཁན་ཤིན་ཏུ་མང་པོ་ཡོད་པ་དེ་འདྲ་ནི་གྲྭ་ནང་ཙམ་མ་ཟད་ལྷོ་ཁ་ཡོངས་
ལའང་མཐོང་དཀོན་པ་ཞིག་ཡིན།
དགོན་པ་དེའི་ནང་རིན་ཐང་བྲལ་བའི་ཞལ་ཐང་རྙིང་མ་སོགས་སྐུ་གསུང་
ཐུགས་རྟེན་ཇི་སྙེད་ཅིག་བཞུགས་ཡོད་ལ། དགོན་པའང་གྲོང་དང་མ་འདྲེས་པ་
ཁོར་ཡུག་ས་གཙང་ཆུ་གཙང་ཆོས་བཤའ་མ་བྱ་སའི་གནས་ངོ་མཚར་ཅན་ཞིག་
ཡིན་པས་སྐྱེ་བོ་སུ་ཞིག་གནས་དེར་སླེབས་པ་ཙམ་གྱིས་དམ་པའི་ཆོས་ལ་བཅོས་
མིན་དད་པའི་སྤུ་ལོང་གཡོ་བའི་ཀུན་སློང་ཚད་གཞི་མི་འདྲ་བ་ཞིག་དབང་མེད་
དུ་སྐྱེ་གི་ཡོད།
མིག་སྔར་སྡིངས་པོ་ཆེ་དགོན་པའི་རྩ་བའི་བླ་མ་བཀའ་དྲིན་ཅན་ཅོག་གྲྭ་
ཆོས་ཀྱི་སེང་གེ་རིན་པོ་ཆེས་ “བཤད་གྲྭ་ལུང་རིག་སྨྲ་བའི་དགའ་ཚལ་”གསར་
འཛུགས་གནང་ཞིང་། མདོ་ཁམས་ཡུལ་ནས་ངེས་པ་དོན་གྱི་མཁས་པ་ཆེན་པོ་
མཁན་པོ་བཀྲ་ཤིས་བསྟན་པ་རབ་རྒྱས་མཆོག་གདན་དྲངས་ཏེ་ཐར་འདོད་ངུར་
སྨྲིག་མདངས་ལྡན་གཞོན་དར་ཁྱུ་ཚོགས་དབུ་ཚད་ བསྡུས་གསུམ་གྱིས་གཙོས་
བཅུ་ཕྲག་རིག་པའི་གནས་ལ་སྦྱངས་བརྩོན་གྱིས་རྒྱལ་བའི་བསྟན་པ་རིན་པོ་ཆེ་མི་
110



ཉམས་གོང་འཕེལ་གྱི་མཛད་འཕྲིན་རྒྱས་བཞིན་ཡོད་པས་སྙན་པའི་གྲགས་ པ་
སླར་ཡང་གང་སར་ཁྱབ་སྟེ་ས་ཕྱོགས་ག་ས་གང་ནས་དམ་ཆོས་དོན་གཉེར་མཁན་
དང༌། མཆོད་མཇལ་གཟིགས་སྐོར་གནང་མཁན་བུང་བ་པད་མཚོར་འ དུ་བ་
བཞིན་འཚང་ཁ་ཤིག་ཤིག་ངང་ཕེབས་བཞིན་ཡོད། །
སྣེ་གདོང་རྩེ་ཚོགས་པ་དགོན་དང་བན་ཚང་དགོན།
སྣེ་གདོང་ཞེས་ པ་ནི་ གྲོང་མིང་ ཡིན་ པ་ དང༌། མགོན་ པོ་ རིའི་ རི་ རྒྱུད་
གཡོན་ངོས་སུ་རི་གླང་ཆེན་ཉལ་འདྲའི་སྟེང་རྫོང་དེ་ཆགས་པས་སྣེ་གདོང་ཞེས་
ཟེར།
སྣེ་གདོང་རྩེ་ཚོགས་པ་དགོན་པ་ནི་སྤྱི་ལོའི་དུས་རབས་བཅུ་གཉིས་པར་ཁ་
ཆེ་པཎ་ཆེན་དང་ཁོང་གི་དངོས་ སློབ་བྱང་རྡོར་ གཉིས་ཀྱིས་ ཕྱག་ བཏབ་པའི་
ཚོགས་པ་སྡེ་བཞིའི་ཡ་གྱལ་ཞིག་ཡིན།
དགོན་འདིའི་རྟེན་གཙོ་གྲགས་ཅན་སྒྲོལ་མ་གསུང་བྱོན་ད་ལྟའང་མཇལ་
རྒྱུ་ཡོད་པ་དེ་ནི། སྔོན་རྒྱ་གར་དུ་ཁ་ཆེ་པཎ་ཆེན་གྱིས་མུ་སྟེགས་པ་དང་རྩོད་པ་
ཉིན་བདུན་བསྐྱོན་དུས་ཉིན་ལྔ་ཕམ་པས་ཐུགས་ཡིད་མུག་སྟེ་ཤིང་ཏཱ་ལའི་སྡོང་པོ་
ཞིག་ལ་སྐུ་བསྙེས་ནས་བཞུགས་སྐབས་སྡོང་པོ་དེའི་སྟེང་ནས་ལོ་མ་ཞིག་ལྷུང་བ་
ཡར་སྒྲུག་ནས་གཟིགས་སྐབས་ལོ་མ་དེའི་ངོས་སྒྲོལ་མ་ཕྱག་བཞི་པ་རང་བྱོན་ཞིག་
ཡོད་པ་དེས་“པཎ་ཆེན། པཎ་ཆེན། ཁྱེད་ཀྱིས་སྔར་བཞིན་རྩོད་ཅིག་”ཅེས་
གསུང་བྱོན་པ་ལྟར་རྩོད་པ་བསྐྱོན་པས་པཎ་ཆེན་རྒྱལ། སྒྲོལ་མ་དེའི་མཚན་
ལའང་སྒྲོལ་མ་རྩོད་རྒྱལ་ཞེས་གསོལ། དེ་ནས་བཟུང་རྩེ་ཚོགས་པ་དགོན་དུ་ཉིན་
ལྟར་སྒྲོལ་མ་ཉེར་གཅིག་ཚར་གཅིག་ནས་མ་ཆག་པ་འདོན་སྲོལ་ཆགས་པ་དང་།
སྣེ་གདོང་གི་མི་སེར་མང་པོས་ཀྱང་སྒྲོལ་མ་སྐྱོར་བར་ཡོང་གི་ཡོད་ཅིང་། སྒྲོལ་མ་
111



ཉེར་གཅིག་རྫོགས་མཚམས་སུ་“ཕྱག་འཚལ་བ་ནི་”ཞེས་བཏོན་ནས་ཁ་ཁུ་སིམ་
པོར་བསྡད་ན་“ཉི་ ཤུ་རྩ་གཅིག་” ཅེས་སྒྲོལ་མ་དེས་གསུང་བྱོན་གྱི་ཡོད་པས་སྣེ་
གདོང་རྒྱལ་ པོའི་བཙུན་མོ་རབ་ཏུ་དད་དེ་ སྒྲོལ་ མར་ ཞལ་ གསེར་ སྤུས་ལེགས་
མཐུག་པོ་ཞིག་བསྒྲོན་པས་དེ་ནས་བཟུང་སྒྲོལ་མས་གསུང་མ་བྱོན་སྟབས་མཐོ་
བཤགས་ཀྱི་ཚུལ་དུ་རང་གི་རྒྱན་ཆ་བཤིག་སྟེ་གཙོ་བོ་མུ་ཏིག་ལས་གྲུབ་པའི་སྤྱན་
རས་གཟིགས་སེམས་ཉིད་ངལ་གསོའི་ཞལ་ཐང་འགྲན་ཟླ་མེད་པ་ཞིག་བཞེངས་
པ་ད་ལྟ་“ཁྲ་འབྲུག་མུ་ཏིག་ཐང་ག་”ཞེས་པ་དེ་ཡིན།
བན་ཚང་དགོན་ནི་རྩེ་ཚོགས་པའི་གཡས་ངོས་རི་སྟེང་དུ་ཆགས་ཡོད་ཅིང་།
དགོན་པ་འདི་ཐོག་མར་ཕག་གྲུའི་གདན་ས་ཡིན་པ་དང༌། རིམ་བཞིན་བླ་ཐོག་
བཅུ་གསུམ་བྱུང༌། དེ་རྗེས་སྡེ་པ་ཀུན་བཟང་རྩེའི་དགོན་སྡེར་གྱུར།
དགོན་པ་འདིའི་ནང་རྩ་ཆེའི་སྐུ་གསུང་ཐུགས་རྟེན་མང་པོ་ཡོད་ལ། ཁྱད་
པར་དུ་ཡར་རྗེ་ཨོ་རྒྱན་གླིང་པའི་སྐུ་ཤ་སྐྱེ་བདུན་མ་བཞུགས་པའི་གདུང་རྟེན་དེ་
ནི་བོད་ཡོངས་སུ་གྲགས་པ་ཆེ།
སྔར་ལོ་ལྟར་སྡེ་པ་གཞུང་གི་རྒྱལ་ཚབ་སོགས་ཀྱིས་གདུང་རྟེན་དེ་ནས་སྐུ་ཤ་
ཕྲན་བུ་ཞུས་ཏེ་སྨན་རྩ་ཆེན་བཟོ་གི་ཡོད་ཅིང་། ཕྱི་ལོ་སྔ་ལོ་ཞུས་པའི་སྐུ་ཤ་སྔར་
བཞིན་འཁྲུངས་ཀྱི་ཡོད་པ་ནི་ཆེས་ངོ་མཚར་བ་ཞིག་ཡིན། །
ད་ལྟ་དགོན་པ་འདི་གཞི་རྒྱ་ཆེན་པོ་རང་མེད་ཀྱང་བོད་ཀྱི་ལོ་རྒྱུས་ཐོག་
གནས་སྐབས་མཐོ་པོ་ཡོད་པའི་དགོན་པ་ཞིག་ཡིན།
ཚེ་རིང་ལྗོངས་དགོན།
ཚེ་རིང་ལྗོངས་དགོན་པ་ནི་འཕྱོངས་རྒྱས་རྫོང་གི་ ཤར་ངོས་དོན་མཁར་
གྲོང་གི་ལྟག་ ཏུ་གནས་ ཤིང༌། རྩེད་ཐང་ནས་ལམ་ཐག་སྤྱི་ལེ་35ཡོད་པ་དང་།
112



ir %
མཐོ་ཚད་རྒྱ་མཚོའི་ངོས་ལས་རྨིད་༩ ༡༠༠ ཡོད།
དགོན་པ་འདི་ཀུན་མཁྱེན་འཇིགས་ མེད་ གླིང་ པས་ སྤྱི་ལོའི་དུས་རབས་
བཅུ་བདུན་ནང་ཕྱག་བཏབ།
དགོན་པའི་མཚན་ཆ་ཚང་ལ་“པད་མ་འོད་ཟེར་ཐེག་མཆོག་གླིང་”ཞེས་ཞུ་
བ་དང༌། དགོན་པའི་མཚན་བྱུང་སྟངས་ནི། ཀུན་མཁྱེན་འཇིགས་མེད་གླིང་པ་
གནས་དེར་བཞུགས་དུས་ ཕར་ཙ་ན་མི་ཞིག་འགྲོ་གི་ཡོད་པ་ལ་གཡོག་འཁོར་
རྣམས་ལ་མི་ཕ་གི་སུ་རེད་དམ་ཞེས་བཀའ་འདྲི་གནང་བར། མི་ཕ་གི་ཚེ་རིང་
རེད་ཅེས་ལན་ཞུས་པས། ད་འོ་ན་དགོན་འདིར་ཚེ་རིང་ལྗོངས་ཟེར་དགོས་ཞེས་
གསུངས་པས་དེ་ནས་བཟུང་ཚེ་རིང་ལྗོངས་དགོན་ཟེར། སྔོན་དཔལ་རི་དགོན་
གྱི་དགོན་ལག་ ཡིན་ལ། ཀུན་ མཁྱེན་ འཇིགས་མེད་ གླིང་ པའང་ དཔལ་ རིར་
བཞུགས་ཀྱི་ཡོད། །
ཚེ་རིང་ལྗོངས་དགོན་ནི་གཙོ་བོ་མོ་དགོན་ཡིན་པ་དང་། བཙུན་མ་རྣམས་
ཀྱིས་སྙིང་ཐིག་ཕྱག་བཞེས་གནང་གི་ཡོད། །
དགོན་པ་འདི་ཆགས་སའི་རི་སུལ་ནི་གཙང་ཞིང་སྐྱིད་ཉམས་དོད་པ། རི་
མ་ལྡེབས་སུ་ཤིང་རིགས་ཀྱང་མང་དུ་ཡོད་པ་སོགས་གནས་དེར་སླེབས་པ་ཙམ་
གྱིས་ཡིད་ཀྱི་དང་བ་འདྲེན་པ་ཞིག་ཡོད་ཅིང༌། སྔར་དོན་མཁར་གྲོང་ལ་ཐེམ་
དུད་གཅིག་ལས་མེད་ཀྱང་དེང་ཆར་ཐེམ་དུད་ཀྱང་མང་དུ་འཕེལ་ཡོད།
i
གོང་དཀར་ཆོས་སྡེ་དགོན།
གོང་དཀར་ཆོས་སྡེ་དགོན་ནི་གོང་དཀར་རྫོང་ཁོངས་སྒར་སྟོད་གྲོང་ཚོའི་
ཉེ་འགྲམ་དུ་གནས་ཡོད་ཅིང༌། དགོན་པ་དེ་རྡོ་རྗེ་གདན་པ་ཀུན་དགའ་རྣམ་
རྒྱལ་གྱིས་རབ་བྱུང་བརྒྱད་པའི་ཤིང་སྤྲེལ་(༡༩༦༩)ལོར་ཕྱག་བཏབ།
113



དེ་ཡང་ཀུན་དགའ་རྣམ་རྒྱལ་གྱིས་གོང་དཀར་རྫོང་གི་རྫོང་དཔོན་གནང་
སྐབས། ཉིན་ ཞིག་ ཐོག་ སྟེང༌ དུ་ རྡོ་ རྗེ་ དབྱིངས་ ཀྱི་ ཕྱག་ དཔེ་ གཟིགས་ ནས་
བཞུགས་པའི་ཚེ་གློ་བུར་དུ་རླུང་ཆེན་ཞིག་གིས་ཕྱག་དཔེ་ཤོག་ལྷེ་ཁ་ཤས་ད་ལྟའི་
དགོན་པ་ཆགས་ཡུལ་ གྱི་ས་ཆར་འཁྱེར། ཁོང་གིས་ས་ཆ་དེར་ཕྱག་དཔེ་སྒྲིག་
པར་ཕེབས་སྐབས་ཕྱག་དཔེ་རྣམས་བྱ་རོག་གཅིག་གིས་ཉར་ཚགས་བྱས་པའམ་
ཉར་ནས་ཡོད་པས་རྟེན་འབྲེལ་འགྲིག་པར་དགོངས་ནས་ས་ཆ་དེར་དགོན་པ་
འདེབས་རྒྱུའི་དགོངས་ཚུལ་ཟབ་མོས་རང་གི་ཡི་དམ་ལ་གསོལ་བ་རྩེ་གཅིག་ཏུ་
བཏབ་པས། ཐུགས་ཀྱི་མེ་ལོང་ངོས། སྔོན་ཇོ་བོ་རྗེ་བོད་དུ་ཕེབས་སྐབས་ནམ་
མཁའ་ནས་རྡོར་སེམས་ཀྱི་དཀྱིལ་འཁོར་ཞལ་གཟིགས་པས་ཕྱག་དང་བཅས་“མ་
འོངས་པར་གནས་འདིར་ཆོས་སྡེ་ཆེན་པོ་ཞིག་ཆགས་པར་འགྱུར་རོ་”ཞེས་པའི་
ལུང་བསྟན་ལམ་མེར་འཆར། དེ་ནས་གྲྭ་ནང་དང༌། སྣེ་གདོང༌། སྣ་དཀར་རྩེ་
སོགས་ཀྱི་དད་ལྡན་སྦྱིན་བདག་དང༌། སེར་སྐྱ་མང་ཚོགས་ཀྱིས་རྒྱབ་སྐྱོར་འོག་
དགོན་པ་ བཞེངས་ འགོ་ བཙུགས་ པ་ དང༌། བཞེངས་ཡུན་ དུས་ཚོད་དབྱར་
གཉིས་ཏེ་ཕྱི་ལོའི་སྟོན་ཁར་ཡོངས་སུ་གྲུབ།
དགོན་པ་འདིའི་བཟོ་བཀོད་ལའང་དམིགས་བསལ་གྱི་ཁྱད་ཆོས་ཤིག་ཡོད་
པ་ནི། གཅིག་ཐོག་ལས་ཉིས་ཐོག་རྒྱ་ཆེ་བ་དང་། ཉིས་ཐོག་ལས་གསུམ་ཐོག་རྒྱ་
ཆེ་བ། དེ་དག་གི་ཀ་གདུང་གཏོང་སྟངས་སོགས་ངོ་མཚར་ཁྱད་དུ་འཕགས་པའི་
བོད་རང་གི་ཤིང་བཟོའི་སྒྱུ་རྩལ་གཟིགས་མོར་བཤམས་པ་ལྟ་བུ་ཡོད།
དགོན་པ་འདིའི་ཆོས་ལུགས་ནི་ས་སྐྱ་ཡིན་ལ་དེའང་ངོར་ལུགས་གཙོ་བོ་
ཡིན་པ་ དང་། གཞུང་དགོན་ ཡིན་ པས་ ལོ་ ལྟར་ ལྷ་ སར་ ཚོགས་ཆོས་ སུ་ དགེ་
འདུན་ཞལ་གྲངས་བརྒྱ་དང་དྲུག་ཅུ་ལྷག་ཙམ་དང༌། གོང་དཀར་རྔ་འཆམ་ཞེས་
པའང་བསྐྱོན་དགོས་ཀྱི་ཡོད། དེ་བཞིན་དགོན་པ་རང་ལའང་ལོ་ལྟར་སྨོན་ལམ་
སྐབས་འཆར་ཅན་གོས་སྐུ་འགྲེམས་པ་དང་རྔ་འཆམ་བསྐྱོན་གྱི་ཡོད་ཅིང་། གོང་
དཀར་རྔ་འཆམ་ཞེས་པའི་སྒྱུ་རྩལ་ནི་བོད་ཡོངས་སུ་གྲགས་ཆེ་བའི་རྔ་འཆམ་ཞིག་
114



ཡིན་པ་སྟེ། གནའ་ཉམས་དོད་པ་དང༌། གར་སྟབས་འགྱིང་ཆེ་བ། དྲག་ཤུལ་
གྱི་ཉམས་ལྡན་པ། ཁྱད་པར་དུ་བརྡུང་བྱའི་རྔ་ཤིན་ཏུ་ཆེ་བ་དེ་འདྲ་བོད་ཡོངས་
སུ་འདི་ཁོ་ན་ལས་མེད།
སྔོན་དགོན་འདིར་ཁང་ཚན་ལྔ་ཡོད་པ་ནི། ཀུན་བཟང་རྩེ་དང༌། རིན་
ཆེན་སྒང་། གོས་སྐུ་སྒང་། ཀུན་སྣང་། འབྲས་སྤུངས་བཅས་ཡིན།
མིག་སྔར་དགོན་པ་འདིའི་ནང་ མཁྱེན་བྲིས་ གཙང་མའི་ལྡེབས་རིས་ རི་
མོའི་སྒྱུ་ རྩལ་ འགྲན་ ཟླ་ མེད་ པ་ མཇལ་ རྒྱུ་ ཡོད་ པ་ ནི། དད་ ལྡན་ སྨོན་ ལམ་
འདེབས་ས་དང༌། ལྗོངས་རྒྱུ་བ་གཟིགས་མོ་གཟིགས་ས་ཧ་ཅང་ལེགས་པོ་ཞིག་
ཡིན།
ཆོས་སྡེ་གོང་དགོན་དང་གཡའ་བཟང་དགོན།
ཆོས་སྡེ་གོང་དགོན་ནི་རྭ་ལོ་ཙ་བས་སྤྱི་ལོའི་དུས་རབས་བཅུ་གཅིག་པར་
ཕྱག་བཏབ་གནང་མཛད།
དེ་ཡང་རྭ་ལོ་ཙཱ་བ་ཡར་ཀླུང་ཕུ་ནས་ལ་བརྒྱབ་སྟེ་གནས་གཟིགས་ལ་ཕེབས་
སྐབས་ཡོར་ལྷ་ཤམ་པོས་གངས་ཤུགས་ཆེན་ཕབ་ནས་ལམ་འགག་པ་མ་ཟད་རྭ་
ལོའི་ཆིབས་རྟའང་ཤི་བས་རྭ་ལོ་ཐུགས་ཁྲོས་ཏེ་འཇིགས་བྱེད་སྒོམ་སྟེ་མཐུ་སྔགས་
བཏོན་པས་ཡར་ལྷ་ཤམ་པོའི་གངས་རི་གསུམ་ཆ་གཅིག་ཙམ་བཞུར་སྟབས་ཡར་
ལྷ་ཤམ་པོས་རྭ་ལོའི་སྐུ་མདུན་དུ་གཟུགས་བསྟན་ནས་བཤགས་པ་ཕུལ་ཏེ་དགོན་
པ་དེ་བཞེངས་རྒྱུར་སྡོང་གྲོགས་བྱ་རྒྱུ་དང་། ཕྱིས་ལམ་འགྲོ་བ་ལ་གནོད་པ་མི་
བྱེད་པའི་ཁས་ལེན་ཞུས།
དགོན་པ་འདི་ ཐོག་ མར་ཆོས་ལུགས་ བཀའ་ བརྒྱུད་ པ་ ཡིན་ལ། རྒྱལ་
མཆོག་ལྔ་པའི་དུས་དགེ་ལུགས་པར་བསྒྱུར།
115



དེ་ཡང་དགོན་འདིར་རྭ་ལོའི་རྣམ་སྤྲུལ་དགེ་སློང་འཆར་ཀ་ནས་བཟུང་ད་
ལྟའི་བསྟན་འཛིན་ལུང་རྟོགས་ཆོས་འཕགས་བར་སྐུ་ཐོག་ཉི་ཤུ་རྩ་བཞི་བྱུང་བ་
དང་རྒྱལ་མཆོག་བཅུ་གསུམ་པའི་སྐབས་དགོན་པ་གསར་བཞེངས་སོགས་དར་
རྒྱས་ཆེན་པོ་བྱུང་།
ལོ་ལྟར་བོད་ཟླ་ལྔ་པའི་ཚེས་ཉེར་ལྔ་ཉིན་གོས་སྐུ་ཆེན་མོ་འགྲེམས་སྲོལ་ཡོད་
པ་དུས་ད་ལྟའང་ཉམས་མེད་དུ་གནས་ཡོད། ད་དུང་ཆོས་སྡེ་འོག་དགོན་ཞེས་
པ་དགུན་ཁ་བཞུགས་ས་ཞིག་ཀྱང་ཡོད་པ་དེ་ནི་རྒྱལ་མཆོག་ལྔ་པའི་སྐབས་ཕྱག་
བཏབ་གནང་བ་རེད།
གཡའ་བཟང་དགོན་པ་ནི་གངས་རི་ཡར་ལྷ་ཤམ་པོའི་ཁ་སྤྲོད་དུ་གནས་
ཤིང༌། དགོན་ དེ་ རྒྱལ་ བ་ གཡའ་ བཟང་ པས་ རབ་ བྱུང་ གསུམ་ པའི་ མེ་ སྟག་
(༡༢༠༦)ལོར་ཕྱག་བཏབ། ཁོང་ནི་སྲོང་བཙན་སྒམ་པོའི་རྣམ་སྤྲུལ་ཡིན་
པར་གྲགས་ཤིང་། དགོན་འདིར་ཚོགས་པ་ཉིས་སྟོང་བརྒྱད་བརྒྱ་ཙམ་འདུས་པ་
སོགས་མཛད་འཕྲིན་ཤིན་ ཏུ་ རྒྱས་པོ་བྱུང་བ་མ་ ཟད་ མཐར་སྐུ་འཇའ་ལུས་སུ་
ཕེབས།
བླ་ཐོག་སྐུ་ཕྲེང་རིམ་པ་དགུ་བྱུང་བ་དང༌། ལྷག་པར་དུ་རྒྱལ་བ་གཡའ་
བཟང་པས་བོད་ཀྱི་ཁྲི་དཔོན་ཡང་གནང་མྱོང་བ་དང༌། ལོ་ རྒྱུས་ཐོག་དབང་
ཆའི་ཐད་ཕན་ཚུན་འཐབ་རྩོད་ཐེངས་མང་བྱུང་མྱོང་བས་བོད་ཀྱི་ལོ་རྒྱུས་ཞིབ་
འཇུག་བྱེད་དུས་གཡའ་བཟང་གི་ལོ་རྒྱུས་ལ་ཞིབ་འཇུག་མི་བྱེད་ཀ་མེད་ལྟ་བུར་
གྱུར་ཡོད།
ཆོས་ལུགས་ཀྱི་ཁྱད་ཆོས་ཐད་གཡའ་བཟང་དགོན་པར་ཐུན་མོང་མ་ཡིན་
པའི་གཟའ་ཆོས་ཀྱི་རྒྱུན་མ་ཉམས་པ་ལུ་གུ་ལག་རྒྱུད་ཅིག་ཡོད་པས་ཕྱོགས་ག་ས་
གང་ནས་དགོན་པ་དེར་ཆེད་དུ་བསྐྱོད་མཁན་ཧ་ཅང་མང་པོ་ཡོད།
116



ཟངས་ཆེན་དགོན།
རྩེད་ཐང་ནས་ལམ་ཐག་སྤྱི་ལེ་ ༡༥༠ ཙམ་བསྐྱོད་ན་ཟངས་ཆེན་དགོན་
པར་སླེབས་ཤིང་། དགོན་པ་དེ་གནས་ཡུལ་ནི་གཉལ་སྨད་གྲོང་གི་རི་ཁུག་ཏུ་
ཡོད་པ་དང༌། དགོན་མིང་ལ་ཟངས་ཆེན་ཞུ་དོན་ནི། གཉལ་སྨད་དུ་འཁྲུངས་
པའི་བླ་མ་རྣམ་དག་ཟངས་ཆེན་ཞུ་བས་ཟངས་ཆེན་པོ་ལུང་བརྒྱད་དང་ལྡན་པ་
ཞིག་གཏེར་དུ་བཞེས་པས་ཟངས་ཆེན་དགོན་ཞེས་ཐོགས། །
དགོན་པ་འདི་ཐོག་མར་སྟོད་ལས་མཆེད་པའི་ཆོས་རྒྱལ་འོད་སྲུངས་ཀྱི་སྐུ་
རྒྱུད། ཆོས་རྒྱལ་བྱ་བའི་སྲས་སྙིང་ཐིག་ཇོ་སྲས་ཀྱིས་ཕྱག་བཏབ་པའི་སྙིང་ཐིག་
གི་ཇོ་དགོན་ཞིག་ཡོད་པ་ལ་རྗེས་སུ་དགེ་བཤེས་པོ་ཏོ་བའི་ཐུགས་སྲས་དགེ་བའི་
བཤེས་གཉེན་བསོད་ནམས་དར་རྒྱས་ཀྱིས་གདན་ས་མཛད་པས་མྱུར་བར་དར་
རྒྱས་ཆེན་པོ་བྱུང་སྟེ་དགེ་འདུན་ཞལ་གྲངས་སྟོང་ལས་བརྒལ་ཞིང༌། ཆོས་འཕེལ་
གླིང་དང་། སྟག་ཚང་གླིང་། དཔལ་འབྱོར་གླིང་། རིན་ཆེན་གླིང་བཅས་ཆོས་
སྡེ་བཞི་བྱུང་། དེ་རྗེས་གོང་གསལ་གཉལ་སྨད་དུ་འཁྲུངས་པའི་རྣམ་དག་ཟངས་
ཆེན་ཞུ་བས་དགེ་བཤེས་བསོད་ནམས་འབྱུང་གནས་ཀྱི་དྲུང་དུ་དབུ་སྐྲ་གཙུག་
ཕུད་ཕུལ་ཞིང་། མདོ་སྔགས་གཞུང་ལུགས་ཀུན་ལ་སྦྱངས་པ་རྩེ་གཅིག་ཏུ་མཛད་
པས་མཚན་སྙན་འབར་བའི་མཁས་པའི་དབང་པོར་གྱུར། སྔ་ཕྱིར་བླ་མ་སྐུ་ཕྲེང་
བཅུ་བདུན་བྱུང་བ་དང༌། ： དགོན་པ་དེའི་ནང་རྟེན་གཙོ་ཛྷེ་ཀིམ་གྱི་དབུ་ཅན་
ཐོག་ཚད་གཉིས་ལྡན་དང༌། དགོན་དེར་མེ་སྐྱོན་བྱུང་སྐབས་མ་ཚིག་པའི་ཐུགས་
དམ་གསེར་སྐུ་སོགས་མཇལ་རྒྱུ་ཡོད།
གཞན་ཡང་དགོན་དེ་ནས་ཤར་ངོས་སུ་འཁོར་ལམ་བརྒྱུད་སྤྱི་ལེ་བཞི་ཙམ་
117



ཕྱིན་ན་བོད་རྒྱལ་ཕྲན་སིལ་མའི་དུས་སྐབས་ཀྱི་ཆོས་རྒྱལ་བྱ་ཁྲིའི་ཕོ་བྲང་“ཕོ་བྲང་
ཡང་རྩེའི་” རྗེས་ཤུལ་དང༌། “ལྷ་ཁང་དཀར་པོ་” ཞེས་ ཁྱབ་འཇུག་གི་ གནས་
ཤིག་ཀྱང་མཇལ་རྒྱུ་ཡོད།
ཡང་དེ་ནས་མུ་མཐུད་ཕྱིན་ན་ཟངས་ཆེན་དགོན་གྱི་དགོན་ལག་“བྱ་ཡུལ་
པད་མ་བཀོད་”ཅེས་པའི་དགོན་ཤུལ་ཡང་མཇལ་རྒྱུ་ཡོད་དོ།།
]
་་
༢
ལྷ་ལུང་དགོན།
རྩེད་ཐང་ནས་སྤྱི་ལེ་ ༣ ༢ ༠ བསྐྱོད་ན་ལྷ་ལུང་དགོན་དུ་སླེབས་ཤིང་། མཐོ་
ཚད་རྒྱ་མཚོའི་ངོས་ལས་རྨིད་༩ ༡༣༠ཡོད། དགོན་པ་དེ་ནི་ཐོག་མར་རྒྱ་བཟའ་
ཀོང་ཇོས་ “གནས་འདིར་ཁ་ཤར་གཏད་ཀྱི་ལྷ་ཁང་ཞིག་ཆགས་པ་ ཤོག་” ཅེས་
ཐུགས་སྨོན་གནང་བའི་བདེན་ཚིག་ལས། “ཤར་མཁར་དུང་གི་ལྷ་ཁང་”ཞེས་
གཞུ་སྤུངས་བཟོ་དབྱིབས་ཀྱི་ལྷ་ཁང་ཞིག་ཆགས། དེ་ནས་སངས་རྒྱས་རབས་
བདུན་གནས་དེར་འཕུར་ཕེབས་ནས་ལྷ་ཁང་དེར་བཞུགས་སུ་གསོལ་བས་ཡུལ་
དེར་“རྟེན་ཆགས་གཞུང་”ཞེས་ཀྱང་ཟེར། །
དེ་རྗེས་ཆོས་རྒྱལ་མངའ་ བདག་ ཁྲི་ རལ་ གྱི་བྲེ་ སྤུངས་ དབྱིབས་ ཅན་གྱི་
གཙང་ཁང་སྦུག་མར་རྒྱ་ལུགས་ཀྱི་དུས་གསུམ་སངས་རྒྱས་ཀྱི་སྐུ་བརྙན་བཞེངས་
གནང་མཛད། དེ་ནས་རྗེ་འབངས་ཉེར་ལྔའི་ནང་ཚན་ལྷ་ལུང་དཔལ་གྱི་རྡོ་རྗེས་
རྒྱ་བསྐྱེད་གནང༌། ལྷ་ལུང་དཔལ་རྡོར་འཁྲུངས་སའང་ཡུལ་དེའི་བྱང་ཤར་གྱི་ལྷ་
ལུང་ཕུ་ཞེས་པར་ཡོད། །
ལྷ་ལུང་དཔལ་རྡོར་གྱིས་རྒྱལ་པོ་གླང་དར་བཀྲོངས་ཏེ་མདོ་ཁམས་སུ་བྲོས་
བྱོལ་ཕེབས་པའི་རིང་དགོན་པ་དེ་ཉམས་ཆག་ཏུ་སོང་། །
དེ་ནས་ཕག་གྲུའི་དུས་རབས་སུ་དཔའ་བོ་གཙུག་ལག་ཕྲེང་བས་ལྷོ་བྲག་
118



སྲས་མཁར་དགུ་ཐོག་རྒྱ་བསྐྱེད་གནང་བ་དང་དུས་མཚུངས་ཆོས་ལུགས་བཀའ་
བརྒྱུད་པར་བསྒྱུར།
དེ་རྗེས་རྒྱལ་དབང་ལྔ་པའི་སྐབས་གླིང་བཅུ་གསུམ་ཞེས་པའི་ཁོངས་སུ་
རྙིང་དགོན་དུ་བསྒྱུར། བྱང་གཏེར་རྡོ་རྗེ་བྲག་དང༌། ཤར་གཏེར་སྨིན་གྲོལ་
གླིང་། ནུབ་གཏེར་རྡོ་རྗེ་གླིང་སྟེ་ཡུལ་རབ་དགོན་གསར། དབུས་གཏེར་སངས་
རྒྱས་གླིང་སྟེ་རྩེད་ཐང་བན་ཚང་དགོན། ལྷོ་གཏེར་པད་མ་གླིང་པ་བཅས་གཏེར་
ཆེན་ལྔ་ལས་དགོན་པ་དེ་ནི་ལྷོ་གཏེར་པད་མ་གླིང་དུ་གྲགས། པད་མ་གླིང་པའི་
སྐུ་སྐྱེ་ཀུན་བཟང་རང་གྲོལ་བར་སྐུ་ཐོག་བཅུ་གཅིག་བྱུང་།
དགོན་པ་འདིའི་ནང་པད་མ་གླིང་པ་དང་། མངའ་བདག་ཉང་རལ་པ།
སྨྲ་བོ་ལྕོག གུ་རུ་ཆོས་དབང་སོགས་ཀྱི་སྐུ་བརྙན་དང༌། ཉང་ཆོས་གླིང་གསུམ་
གྱི་མཛད་རྣམ་འཁོད་པའི་ལྡེབས་རིས་རྙིང་མ་ངོ་མཚར་ཅན་སོགས་མཇལ་རྒྱུ་
ཡོད། །
ད་དུང་དགོན་པ་དེ་ནས་ནུབ་ངོས་སུ་རྐང་ཐང་མར་ཆུ་ཚོད་གཉིས་ཙམ་
སོང་ན་ “ རྫར་ལ་ཡག་པ་གྲོང་”ཞེས་པའི་ཡུལ་དུ་གུ་རུ་ཆོས་དབང་གི་འཁྲུངས་
ཡུལ་དང༌། གདན་ས་སོགས་ཀྱི་རྗེས་ཤུལ་ཡོད།
དགོན་པ་རྩེ་དགོན།
རྩེད་ཐང་ནས་ལྷུན་རྩེ་རྫོང་བརྒྱུད་མཚོ་སྣའི་ཕྱོགས་སུ་སྤྱི་ལེ་ ༡༨༠ཙམ་
བསྐྱོད་ན་དགོན་ཁྲོད་གྲོང་གི་རི་སྟེང་དུ་ཡོད་པའི་དགོན་པ་རྩེར་སླེབས་ཤིང་།
དགོན་པའི་མཚན་ཆ་ཚང་ལ་“མཚོ་སྣ་དགོན་པ་རྩེ་དགའ་ལྡན་རབ་རྒྱས་གླིང་”
ཞུ། དགོན་པ་དེ་ནི་ཐོག་མར་མངའ་བདག་ཉང་རལ་བཟང་པོས་བྲག་ཕུག་ཅིག་
ཡོད་པ་དེའི་ནང་ཡུན་རིང་སྒྲུབ་པ་མཛད་པ་དང་། དེ་ནས་རིམ་བཞིན་དགོན་
119



ལྡན་སོགས་ཡོད་ལ། ད་ལྟ་ཀུན་མཁྱེན་མཚོ་སྣ་བའི་སྤྲོ་ཁང་ནང་ཀུན་མཁྱེན་གྱི་
བཞུགས་ཁྲི་དང་། དབུ་ཞྭ། སྐུ་བེར། རྒྱལ་བ་བྱམས་པའི་སྐུ་བརྙན་རྙིང་མའི་
ཕྱག་མཛུབ་སོགས་མཇལ་རྒྱུ་ཡོད།
དགོན་དེ་ནས་རྐང་ཐང་དུ་ཉིན་གཅིག་ཙམ་བསྐྱོད་པའི་ས་ན་དོམ་ཚང་
ཞེས་ པའི་ རི་ ཁྲོད་ དང༌། ཤའུ་ གཙུག་ལག་ ཁང་། དཀར་ པོ་ བཟང་ སོགས་
དགོན་དེའི་དགོན་ལག་ཁག་མཇལ་རྒྱུ་ཡོད།
གསང་སྔགས་ཆོས་གླིང་དགོན།
རྩེད་ཐང་ནས་ཡར་སྟོད་གྲགས་ལྷ་དང༌། ཤོར་པོ་ལྟག་ལ་སོགས་བརྒྱབ་
ནས་ལམ་ཐག་སྤྱི་ལེ་ ༢༣༠ སོང་བ་ན་གསང་སྔགས་ཆོས་གླིང་དགོན་དུ་སླེབས་
ཤིང༌། དགོན་པ་འདི་ནི་མཚན་སྙན་ཀུན་ཏུ་གྲགས་པའི་འབྲུག་པ་པདྨ་དཀར་
པོས་དུས་རབས་བཅོ་ལྔ་པའི་ནང་ཕྱག་བཏབ་པ་དང༌། དེ་ནི་ཁོང་གིས་ཕྱག་
བཏབ་པའི་དགོན་པ་མང་པོའི་ནང་གི་མཇུག་མཐའ་མ་དེ་ཡིན་།
དེ་ཡང་ འབྲུག་ པ་ པདྨ་དཀར་ པོ་ ནི། རབ་བྱུང་ གསུམ་ པའི་ མེ་ གླང་
（༡༥༡༧)ལོར་ཀོང་པོ་བརྩེ་ཆེན་མདོ་ཞེས་པའི་ཡུལ་དུ་སྐུ་འཁྲུངས་པ་དང༌།
སྐུ་ཚེའི་གང་བོར་སྔ་ཕྱིར་བོད་ཀྱི་ས་ཆ་ག་ས་གང་དུ་དགོན་པ་མང་པོ་ཕྱག་བཏབ།
འབྲུག་པ་པདྨ་དཀར་པོ་གསང་སྔགས་ཆོས་གླིང་ཁུལ་དུ་ཕེབས་ནས་ས་
དཔྱད་གཟིགས་ པ་ན། ཡུལ་དེ་ནི་ གནམ་གྲུ་གསུམ། ས་གྲུ་གསུམ་ཡིན་པ་
མཁྱེན་ནས་ས་དཔྱད་ངན་པ་བཟློག་ཕྱིར་གནས་འདིར་དགོན་ཞིག་འདེབས་
གལ་ཆེ་བར་དགོངས་ནས་དགོན་དེ་ཕྱག་བཏབ་གནང་མཛད། །
དགོན་པ་འདི་དང་འབྲུག་པ་པདྨ་དཀར་པོ་ནི། བོད་གངས་ཅན་ཡུལ་
ཙམ་མ་ཟད་འབྲུག་ཡུལ་དང་། ལ་དྭགས། ཁུ་ནུ་སོགས་ཀྱི་ཡུལ་དུའང་དཔལ་
121



ལྡན་འབྲུག་པ་བཀའ་བརྒྱུད་ཀྱི་ཆུ་འགོ་ལྟ་བུ་ཞིག་ཡིན།
འབྲུག་པ་བཀའ་བརྒྱུད་ཅེས་པའི་མཚན་དོན་ནི། ཐོག་མར་འབྲུག་པ་
པདྨ་དཀར་པོ་སྐུ་ཕྲེང་དང་པོ་འགྲོ་མགོན་གཙང་པ་རྒྱ་རས་ཀྱིས་གྲུབ་ཆེན་གླིང་
རས་པས་ལུང་བསྟན་པ་ལྟར་ཆུ་ཤུར་གནམ་ཕུར་འབྲུག་དགོན་པ་ཕྱག་བཏབ་
ཅིང་། དེ་ཡང་དགོན་པ་དེའི་རྩིག་རྨང་འདིང་དུས་འབྲུག་སྒྲ་དྲག་པོ་ཐེངས་ཁ་
ཤས་གློ་བུར་དུ་གྲགས་པས་དགོན་པའི་མིང་ལའང་འབྲུག་ཅེས་བཏགས་གནང་
བ་དང༌། དེ་ནས་ བཟུང་གྲུབ་ མཐའ་ འདིའི་རྒྱུན་འཛིན་ པ་ལའང་འབྲུག་པ་
བཀའ་བརྒྱུད་ཅེས་ཐོགས།
འབྲུག་པདྨ་དཀར་པོ་སྐུ་ཕྲེང་དང་པོ་གཙང་པ་རྒྱ་རས་ནས་དེང་བཞུགས་
འཇིགས་མེད་པདྨ་དབང་ཆེན་བར་སྐུ་ཐོག་བཅུ་གཉིས་བྱུང་བ་དང༌། སྐུ་ཐོག་
བཞི་པ་ནས་བཟུང་གསང་སྔགས་ཆོས་གླིང་དགོན་དུ་གཏན་བཞུགས་གནང་།
དགོན་པའི་འདུ་ཁང་ཀ་བ་བཅུ་གཉིས་ཀྱི་གཙང་ཁང་སྦུག་མར་བསམ་
ཡས་ཀྱི་ཇོ་བོ་བྱང་ཆུབ་ཆེན་པོར་དཔེ་བྱས་ཏེ་བཞེངས་པའི་སྨན་འདམ་གྱི་ཐུབ་
དབང་སྐུ་ཚད་ཐོག་སོ་གཉིས་ལྡན་པད་མ་དཀར་པོ་སྐུ་ཕྲེང་བཞི་པའི་ཕྱག་བཟོ་
རང་བྱོན་དང་། གཡས་ སུ་ བཞུགས་ པའི་ འཇམ་ དབྱངས་ དང་། གཡོན་དུ་
བཞུགས་པའི་བྱམས་པ་ སོགས་ ཀྱང་ སྤྲུལ་ སྐུ་རིམ་བྱུང་གི་ཕྱག་བཟོ་ཡིན་ཞིང༌།
ད་དུང་ཀུན་མཁྱེན་ཀློང་ཆེན་གྱི་ཞབས་རྗེས་དང༌། མི་མ་ཡིན་གྱིས་བཞེངས་
པའི་ལྷ་མོ་དུད་སོལ་མའི་སྐུ་བརྙན་བཞི་སོགས་སྐུ་གསུང་ཐུགས་རྟེན་ངོ་མཚར་
ཅན་མང་པོ་ཡོད། །
དགོན་པ་དེ་ནས་རྐང་ཐང་དུ་ཆུ་ཚོད་གཅིག་ཙམ་ཕྱིན་ན་“འབྲུག་པ་པདྨ་
དཀར་པོའི་གཟིམ་སྤྱིལ”ཞེས་པའི་དགོན་ཆུང་ཞིག་ཡོད་པ་དེ་ནི། འབྲུག་པདྨ་
དཀར་པོ་སྐུ་ཕྲེང་གཉིས་པས་གསང་སྔགས་ཆོས་གླིང་ཕྱག་འདེབས་རྒྱུར་ཐུགས་
ཐག་བཅད་གནང་རྗེས་ “ལུང་པ་ཡ་གིའི་ཕུ་ལ་ང་སྡོད་ས་ཞིག་བརྩིགས་ཤིག་”
ཅེས་ལྗགས་བཀོད་གནང་བ་ཇི་བཞིན་བཞེངས་པ་ཞིག་ཡིན་ལ། མཐར་དགོན་
122



པ་ཆོས་དབྱིངས་སུ་ཐིམ་སའང་དེ་ག་རང་ཡིན། ཡང་དེ་ནས་ཆུ་ཚོད་གསུམ་
ཙམ་ཕྱིན་ན་འགྲོ་མགོན་གཙང་པ་རྒྱ་རས་ཀྱིས་ཙ་རིའི་གནས་སྒོ་ཕྱེ་ནས་ཚུར་
ཕེབས་སྐབས་ཞག་གཅིག་བཞུགས་སའི་བྲག་ཕུག་ཅིག་ཡོད་པ་ལ་ཐུགས་སྤྲོ་པོ་
བྱུང་སྟབས་“སྐྱིད་ཕུག་”ཅེས་པའི་སྒྲུབ་ཕུག་དང་ཇོ་དགོན་སྒྲུབ་སྡེ་དང་བཅས་
པ་མཇལ་རྒྱུ་ཡོད།
རྒྱ་རི་དགོན།
མཚན་ཆ་ཚང་ལ་“ཨེ་སྟོད་རྒྱ་རི་དགོན་”ཞེས་ཟེར། རྩེད་ཐང་ནས་སྤྱི་ལེ་
༥༠ ཙམ་བསྐྱོད་ན་དགོན་པ་དེར་སླེབས། དགོན་པ་དེ་ནི་རྒྱལ་བ་རིས་མེད་པས་
ཐོག་མར་དགོན་དེའི་ལྟག་ཏུ་ཡོད་པའི་ཞོལ་མོ་ཆེ་ཞེས་པའི་ས་ཆར་དགོན་ཆུང་
ཞིག་བཏབ། དེ་རྗེས་ཐེངས་ཤིག་དགོན་ཆུང་དེ་ནས་མར་གཟིགས་པས་ད་ལྟའི་
དགོན་པ་ཆགས་ཡུལ་དུ་ཉིན་མོ་དུ་བ་འཐུལ་བ་དང༌། མཚན་མོ་མེ་འབར་བ་
གཟིགས་པས་ཡ་མཚན་སྐྱེད་དེ་སློབ་མ་ཚོར་ “ས་ཆ་མ་གིར་ཡང་སྙིང་གང་ཞིག་
འདུག་ལྟོས་ཤིག” ཅེས་གསུངས་པ་ལྟར་སློབ་མ་ཚོ་ཕྱོགས་དེར་སོང་ནས་ཞིབ་
ཅིང་ཕྲ་བ་བལྟས་པ་ན་གཞན་དམིགས་བསལ་གང་ཡང་མེད་པ་རྩྭ་རྒྱའུ་ཞིག་ཡོད་
པ་མཐོང་བ་དེ་དོན་བླ་མར་ཞུས་པས་བླ་མས་ “རྟེན་འབྲེལ་བཟང་། ད་ངའི་
དགོན་པ་ས་ཆ་དེར་བཏབ་ན་བཟང་”ཞེས་གསུངས་ནས་ད་ལྟའི་དགོན་པ་དེ་
བཏབགནང་མཛད་པས་དགོན་པའི་མིང་ལའང་“རྒྱ་རི་དགོན་”ཞེས་ཐོགས།
ཐོག་མར་ཆོས་ལུགས་ བཀའ་ བརྒྱུད་ པ་ ཡིན་ནའང་ རྗེས་ སུ་ དགེ་ལུགས་ པར་
འགྱུར་ཞིང༌། དགེ་འདུན་ཞལ་གྲངས་བདུན་ཅུ་བསྐོར་ཟིན། དགོན་པའི་རྟེན་
གཙོ་“འགྲན་མེད་རྣམ་གསུམ་”ཞེས་དབུས་སུ་ཇོ་བོ་དང་། གཡས་སུ་ཇོ་བོ་རྗེ།
གཡོན་དུ་ཙོང་ཁ་པ་བཅས་ཡོད།
123



དགོན་པ་དེ་ནས་ཤར་ལྷོའི་མཚམས་ཀྱི་རི་ལྡེབས་སུ་རྐང་ཐང་མར་ཆུ་ཚོད་
གཅིག་ཙམ་བསྐྱོད་ན་“ཨེ་སྟོད་ཆུ་ཚན་”ཞེས་པ་དེ་ཡོད། ཆུ་ཚན་དེ་ནི་སྔར་སྐྱེས་
བུ་ཡེ་ཤེས་རྡོ་རྗེས་འོལ་ཁ་ནས་གཟིགས་སྐབས་ཨེ་སྟོད་ལུང་ཤུར་གྱི་ཆུའི་ནང་“ཆུ་
འགྲོ་བ་འདྲེན་པ་”ཡོད་པ་གཟིགས་པས་ཨེ་སྟོད་རོང་ཕུ་ནས་ཆུ་དེད་དེ་ཕེབས་
པས་ད་ལྟ་“ཀློག་”ཅེས་ཟེར་བའི་གྲོང་ཚོར་ཕེབས་སྐབས་ལུང་ཤུར་གཉིས་ནས་
ཆུ་བབས་ཀྱི་ཡོད་པས་“ཆུ་འགྲོ་བ་འདྲེན་པ་”བརླགས་པས་བརླགས་ཞེས་པའི་
སྒྲ་ཉམས་ཏེ་ཕྱིས་གྲོང་ཚོའི་མིང་ལའང་“ཀློག་”ཅེས་ཟེར།
དེ་ནས་སྐྱེས་བུ་ཡེ་ཤེས་རྡོ་རྗེ་ཁོང་མར་ལོག་ཕེབས་སྐབས་སྐུ་ཐང་མཉེལ་
ཞིང་། ལྷག་པར་དུ་ཞབས་བསྟུན་ཏེ་སྐྱོ་མོ་ཞེས་པའི་ས་ཆར་སྐུ་ངལ་གསོ་བ་དང་
སྦྲགས་གསུང་གཏོར་གནང་ནས་བཞུགས་སྐབས་བྱ་རོག་གཅིག་གིས་གཏོར་ཆོས་
ཁྱེར་སོང་བ་དེའི་རྗེས་བསྙེགས་ནས་ཕེབས་པས་ད་ལྟའི་“ཕོ་རོག་ཆུ་ཚན་”ཞེས་
པར་ཕོ་རོག་དེས་རྐང་པ་བཅུག་བསྡད་ཡོད་སྟབས་དེ་ཆུ་ཚན་ཡིན་པ་མཁྱེན་ནས་
དེར་ཆུ་ཚན་ བསྐྱོན་ པས་ ཞབས་ལམ་ སེང་ སེང་ དྲག་ བྱུང་ བ་ དང་། དེ་ ནས་
བཟུང་“ཨེ་སྟོད་ཆུ་ཚན་”ནམ་“ཕོ་རོག་ཆུ་ཚན་”གྱི་སྙན་གྲགས་གང་སར་ཁྱབ།
ཀློག་ཆོས་སྡེ་དགོན།
མཚན་ཆ་ཚང་ལ་“ཀློག་ཆོས་སྡེ་དགའ་ལྡན་འཕེལ་རྒྱས་གླིང་”ཞེས་ཟེར་
ཞིང༌། ཀློག་གྲོང་ཚོའི་དབུས་སུ་ཆགས་ཡོད་པས་གྲོང་མིང་དགོན་པར་ཐོགས་
ནས་“ཀློག་ཆོས་སྡེ་དགོན་”ཞེས་ཟེར།
དགོན་པ་དེ་ནི་ཐོག་མར་བྱང་ངོས་ཀྱི་བྲག་ཕུག་ཡོད་སར་འབྲུག་པ་པད་མ་
དཀར་པོས་བཏབ་པའི་བཀའ་བརྒྱུད་ཀྱི་དགོན་ཆུང་ཞིག་ཡོད་པ་ལྷ་དགྲ་རྣམ་
གྱིས་ད་ལྟའི་དགོན་པ་གནས་ཡུལ་འདིར་གནས་སྤོས་ནས་འདུ་ཁང་ཀ་བ་ཉི་ཤུ་
124



ཐོག་བརྩེག་ཉིས་ལྡན། བྱམས་ཁང་ཀ་བ་ བཞི་ ཐོག་ བརྩེག་གསུམ། སྲུང་མ་
བསམ་ཡས་དགོན་པ་དང་གཅིག་ མཚུངས་ཀྱི་ མགོན་ ཁང་ སོགས་ གཙུག་ལག་
ཁང་རྟེན་དང་བཅས་པ་ལེགས་པར་བཞེངས་གནང་བས་རྒྱ་རི་བའི་གཙོ་དགོན་
དུ་གྱུར།
དགེ་འདུན་ཞལ་གྲངས་ལྔ་བཅུ་ལྷག་ཙམ་ གྱིས་ ཐོས་བསམ་སློབ་གཉེར་
ལེགས་པར་མཛད་ཅིང་། རྒྱལ་བ་སྐུ་ཕྲེང་རིམ་བྱུང་ཡང་ཞབས་ཀྱིས་བཅགས།
ཁྱད་པར་དུ་རྒྱལ་མཆོག་ལྔ་པ་ཆེན་པོས་ཆོས་ཐེབས་ས་ཞིང་དང་མི་སེར་མང་པོ་
གནང་བ་དང༌། སླད་ཉམས་ཆག་བྱུང་ན་གཞུང་ནས་གཟིགས་སྐྱོང་མཛད་རྒྱུའི་
བཀའ་གཏན་གནང་བ་དང་སྦྲགས། ཆོས་ལུགས་ཀྱང་དགེ་ལུགས་པར་བསྒྱུར།
དེ་རྗེས་ རྒྱལ་ བ་ སྐལ་ བཟང་ རྒྱ་མཚོས་ ཀྱང་ དགོན་ པ་ འདིར་ ཡུན་ རིང་
བཞུགས་པ་མ་ ཟད་ བསྙུང་གནས་ཀྱང་ གསར་འཛུགས་མཛད་ པ་དང་། དེ་
བཞིན་རྒྱལ་བ་འཇམ་དཔལ་རྒྱ་མཚོས་ཀྱང་དགོན་པ་འདིར་གཟིགས་སྐྱོང་བླ་ན་
མེད་པ་ གནང༌ ནས་ དགོན་ པ་ འདིར་ བཅའ་ ཡིག་ དམ་ སྦྱར་ ཆེད་ དུ་ གནང་།
དགོན་པའི་རྟེན་གཙོ་སྨན་འདམ་ལ་གྲུབ་ པའི་རྒྱལ་བ་བྱམས་ པ་ ཐོག་ བརྩེག་
གསུམ་ལྡན་ཉེ་སྲས་བརྒྱད་དང་བཅས་པ་དང་། ཤར་ལིའི་སྟོན་པ་མི་ཚད་ལྷག་
ཙམ་གྱི་གཡས་སུ་རྗེ་ཙོང་ཁ་པ་དང༌། གཡོན་དུ་རྒྱལ་བ་སྐལ་བཟང་རྒྱ་མཚོའི་
འདྲ་སྐུ། དེ་བཞིན་ སྒྲོལ་མ་ལྷ་ཁང་ནང༌ ཤར་ལིའི་ སྒྲོལ་ མ་ གསུང་བྱོན་དང༌།
བཀའ་གདམས་མཆོད་རྟེན་སོགས་རྩ་ཆེའི་སྐུ་གསུང་ཐུགས་རྟེན་མང་པོ་ཡོད།
ཐིག་ཕྱི་དགོན།
རྩེད་ཐང་ནས་ལམ་ཐག་སྤྱི་ལེ་ ༩ ༢༧ཙམ་བསྐྱོད་ན་ ཐིག་ཕྱི་དགོན་པར་
སླེབས་ཤིང་། མཐོ་ཚད་རྒྱ་མཚོའི་ངོས་ལས་རྨིད་ ༣༧༠༠ ཡོད། ཐོག་མར་
125



དགོན་པ་གནས་ས་དེ་མཚོ་ཡིན་པ་དང༌། དེ་ནས་གནས་དེའི་ཡུལ་ལྷ་ཁྱི་ཁ་ར་
ཐོད་ཅེས་པས་མཚོ་དེ་བརྟོལ། དེ་རྗེས་མཚོ་མིག་ཏུ་ཀླུ་གདོལ་པ་ནག་པོ་ཅེས་པ་
གདུག་པ་ཅན་ཞིག་མཚོ་དེར་གནས་ཏེ་སྐྱེ་འགྲོར་གནོད་པ་ཆེན་པོ་བསྐྱལ་བས་
དེའི་ཁ་སྣོན་དུ་གྲུབ་ཐོབ་ལས་ཀྱི་རྡོ་རྗེ་འམ་ལྷོ་བྲག་ནམ་མཁའ་རྒྱལ་མཚན་གྱིས་
མཚོ་གནས་ས་དེར་དགོན་པ་ཞིག་འདེབས་དགོས་ཐུགས་ལ་འཁྲུངས་ཏེ་ཐིག་
བསྐྱོན་པ་ལ་མཚན་མོ་ལྷ་འདྲེས་ཕྱིས་པས་ “ ཐིག་ཕྱི་” ཞེས་པའི་མཚན་ཐོགས།
དེ་ལྟར་ལྷ་འདྲེས་ཀོ་ལོང་ཕྲག་དོག་བྱས་པའི་རུ་གནོན་དུ་ཕྱོགས་བཞི་དང་དབུས་
བཅས་པར་མཆོད་རྟེན་ལྔ་བཞེངས། དེ་ནས་ཐིག་ཕྱི་གཙུག་ལག་ཁང་བཞེངས། །
དགོན་པ་དེའི་རྒྱབ་རི་ནི་ཕྱི་གླིང་ཆེན་གྱི་གཟུགས་འདྲ་བ་ལ་ནང་བྱ་ཁྱུང་
གི་རང་བྱོན་དང༌། དེའི་ལྟོ་བའི་ ཐད་དུ་རྡོ་རྗེ་འཇིགས་བྱེད་ཀྱི་ལྷ་ཁང་དང་།
གླང་ཆེན་གྱི་མཆུ་སྟེང་དུའང་དགོན་པ་ཞིག་ཡོད་པ་དེ་གཉིས་ལ་ཁྱུང་ཚང་ཞེས་
དང༌། འཇིགས་བྱེད་ལྷ་ཁང་ལ་དགོན་པ་མཐིལ་ཞེས་ཀྱང་ཟེར། །
གནས་འདི་ན་ནམ་མཁའ་རྒྱལ་ མཚན་གྱིས་འབྲུག་ པ་བཀའ་བརྒྱུད་ཀྱི་
ཆོས་འཁོར་ཤིན་ཏུ་རྒྱས་པ་བསྐོར་ཏེ་དགེ་འདུན་ཡང་ཞལ་གྲངས་ལྔ་བརྒྱ་ཙམ་
བྱུང་བའི་ནང་གྲགས་ཅན་གྱི་མཁས་རྗེ་ཙོང་ཁ་པ་དང་། ནམ་མཁའ་ལྷན་རྒྱས།
ནམ་མཁའ་ ལྷུན་གྲུབ་ སོགས་ བྱུང༌། དགོན་པའི་རྟེན་གཙོ་ནམ་ མཁའ་ རྒྱལ་
མཚན་གྱི་ཕྱག་བཟོ་འདྲ་སྐུ་མཐོང་བ་དོན་སྒྲོལ་དང༌། ཤིང་རྩ་རིན་པོ་ཆེའི་ཕྱག་
བཟོ་གུ་རུའི་སྐུ། ནམ་མཁའ་རྒྱལ་མཚན་གྱི་སྐུ་ཤ་ཕྲན་བུ་བཞུགས་པའི་གདུང་
རྟེན་སོགས་མཇལ་རྒྱུ་ཡོད།
སྤྱན་གཡས་དགོན་པ།
སྤྱན་གཡས་དགོན་པ་ནི་ལྷོ་ཁ་ས་ཁུལ་འཕྱོངས་རྒྱས་རྫོང་རྒྱལ་སྨན་ཤང་གི་
126



ཁོངས་སུ་གནས་ཡོད་ཅིང༌། རྩེད་ཐང་ནས་ལམ་ཐག་སྤྱི་ལེ་ ༤ ༥ ཡོད་ པ་དང༌།
མཐོ་ཚད་རྒྱ་མཚོའི་ངོས་ལས་རྨིད་ ༣༧༨༠ ཡོད།
དགོན་པ་དེ་གཏེར་སྟོན་གྲྭ་པ་མངོན་ཤེས་ཀྱིས་སྤྱི་ལོའི་དུས་རབས་བཅུ་
གཉིས་ནང་ཕྱག་བཏབ། །
དགོན་པ་འདིའི་མིང་ལ་“སྤྱན་གཡས་”ཞེས་ཟེར་དོན་ནི། སངས་རྒྱས་
ཤཱཀྱ་ཐུབ་པའི་དངོས་སློབ་ཀྱི་ནང་ནས་ཤེས་རབ་ཕུལ་དུ་བྱུང་བ་ ཤཱ་རིའི་བུའི་
སྤྱན་གཡས་པ་དགོན་པ་དེའི་ནང་རྟེན་གྱི་གཙོ་བོར་བཞུགས་ཡོད་པས་དགོན་
པའི་མིང་ལའང་དེ་སྐད་ཅེས་ཟེར། སྤྱན་གཡས་དགོན་པ་བ་ནས་སའི་ལུང་པ་
དེར་“རྒྱལ་སྨན་”ཟེར་དོན་ནི། གནའ་བོའི་དུས་སུ་བོད་རྒྱལ་ག་གེ་མོ་ཞིག་(པུ་
དེ་གུང་རྒྱལ་ཡིན་ཟེར་)ནད་ཀྱིས་མནར་ནས་ཐབས་ཤེས་ཇི་འདྲ་ཞིག་བཏང་ཡང་
དྲག་སྐྱེད་མ་བྱུང་བར་ཉེན་ཁའི་གནས་ལ་གྱུར་བའི་ཚེ། ཉམས་མྱོང་ཅན་གྱི་
ལུག་རྫི་རྒན་པོ་ཞིག་གིས་རྩྭ་སྨན་ཞིག་ཕུལ་བ་བཞེས་མ་ཐག་རྒྱལ་པོའི་ནད་གཞི་
སེང་དྲག་བྱུང་། རྩྭ་སྨན་དེ་ལུང་པ་དེའི་ནང་ནས་བཏོག་པ་ཞིག་ཡིན་པས་ཕྱིས་
ལུང་པའི་མིང་ལའང་རྒྱལ་པོའི་སྨན་འཐོག་ས་སྟེ་“ རྒྱལ་སྨན་”ཞེས་ཡོངས་སུ་
གྲགས། །
སྤྱན་གཡས་དགོན་པའི་ནང་ཐུགས་ཀར་སྤྱན་རས་གཟིགས་རང་བྱོན་དུ་
ཡོད་པའི་ལི་མའི་ཇོ་བོ་དང་། རྩ་ཆེའི་ཞལ་ཐང་རྙིང་མ། ཆོས་སྲུང་མགོན་པོ་གྲི་
གུག་དང༌། ཞང་བློན། ཆོས་སྐྱོང་ར་མགོ་ཅན་གྱི་སྐུ་སོགས་ཡོད་པ་མ་ཟད།
ལྷག་པར་དུ་སྐུ་རྒྱུ་ཛི་ཀིམ་ལས་གྲུབ་པའི་སངས་རྒྱས་རིན་ཆེན་ཟླ་བའི་སྐུ་བརྙན་
རྩ་ཆེན་ དེ་ ལ་ ངོ༌ མཚར་ ཅན་ གྱི་ གཏམ་ རྒྱུད་ སྙན་པོ་ ཞིག་ ཤོད་ རྒྱུ་ཡོད་ པ་ སྟེ།
གནའ་སྔ་མོ་ཞིག་འཕྱོངས་རྒྱས་རྒྱལ་སྨན་སྔོ་ཐོག་ཁང་གསར་”ཞེས་པའི་ཁྱིམ་
ཚང་དེའི་ལུག་རྫི་ན་གཞོན་ཞིག་འཕྱོངས་རྒྱས་ཕུའི་རྩྭ་ཁ་རི་མ་ཀླུང་གི་ངོས་སུ་
ལུག་འཚོ་བར་འགྲོ་དུས་དུས་རྒྱུན་རང་གིས་གཅེས་པར་བྱེད་པའི་ར་མོ་དཀར་པོ་
ཞིག་ཡོད་པ་དེ་བར་ལམ་ཉིན་ཤས་རིང་ཉིན་མོ་ལུག་ཁྱུའི་ཁྲོད་དུ་མཐོང་རྒྱུ་མེད་



ནའང་དགོང་དྲོ་ནང་ལ་ལོག་དུས་ལུག་ཁྱུའི་ནང་སླེབས་ཀྱི་ཡོད་པས་ཁོ་ཡ་མཚན་
སྐྱེད་ནས་ཉིན་ཞིག་ཆེད་མངགས་ར་མོ་དཀར་པོ་གང་འགྲོའི་ས་ལ་འཇབ་བལྟ་
བྱས་པས། ར་མོ་དེས་གཡང་སའི་རྩེ་མོར་གནས་པའི་གནའ་བོའི་གྱང་རོལ་ཞིག་
ནང་འཛུལ་ནས་ལྷ་སྐུ་གསུམ་ལ་འོ་མ་འབུལ་བཞིན་ཡོད་པ་མཐོང༌། །
ལུག་རྫི་མཐོང་མ་ཐག་ལྷ་སྐུ་གསུམ་པོས་གནམ་ལ་འཕུར་རྩིས་གནང་ཡང་
ལུག་རྫིས་མགྱོགས་མྱུར་ལྷ་སྐུའི་འགྲམ་དུ་བཅར་ནས་ཕྱག་འབུལ་ཞུས་པས་མི་
གྲིབ་ཕོག་སྟེ་འཕུར་མ་ཐུབ་པར་མི་ཡུལ་དུ་ལུས། ལུག་རྫིས་“བདག་གིས་ཉེས་པ་
བསགས་སོང་”ཞེས་ཁ་ཞེ་གཉིས་མེད་ཀྱིས་བཤགས་པ་ཕུལ་བས་ལྷ་ སྐུ་གསུམ་
གྱིས་“ཁྱེད་ཀྱིས་ང་ཚོར་བཤགས་པ་འབུལ་མི་དགོས། ང་ཚོ་ལྷ་ཡུལ་དུ་འཕུར་མི་
ཐུབ་པ་དེ་ནི་འགྲོ་དོན་མི་ཡུལ་དུ་ཡོད་པའི་རྟགས་རེད། དེས་ན་ཁྱེད་ཀྱིས་ང་ཚོ་
རང་རང་སོ་སོ་གང་འདོད་ཀྱིས་ས་ལ་སྐྱོལ་ཅིག་”ཅེས་གསུངས་མ་ཐག་ལུག་རྫིས་
གུས་གུས་ཞུམ་ཞུམ་ངང་ཁས་ལེན་ཞུས། ལྷ་སྐུ་གཅིག་གིས་“ང་འཕྱོངས་རྒྱས་
རོལ་ཁང་ཞེས་པར་སྐྱེལ་རོགས་” གསུངས་པ་ལྟར་གདན་འདྲེན་ཞུས་པ་དེ་ནི་
རོལ་ཁང་སྟོན་པ་མཚན་ལེགས་ཞུ་བའི་རྟེན་གཙོ་དེ་ཡིན་པ་དང༌། གཅིག་གིས་་
“ང་ཡར་ཀླུང་ལྷ་རི་ཞེས་པར་སྐྱེལ་རོགས་”ཞེས་གསུངས་པ་ལྟར་གདན་འདྲེན་
ཞུས་པ་དེ་ནི་ལྷ་རི་སྨན་པའི་རྒྱལ་པོ་ཞེས་པའི་རྟེན་གཙོ་དེ་ཡིན་པ། ཡང་གཅིག་
གིས་“ང་འཕྱོངས་རྒྱས་སྤྱན་གཡས་ཞེས་པར་སྐྱེལ་རོགས་”ཞེས་གསུངས་པ་ལྟར་
གདན་འདྲེན་ཞུས་པ་དེ་ནི་སྤྱན་གཡས་རིན་ཆེན་ཟླ་བ་ཞེས་པའི་རྟེན་གཙོ་དེ་
ཡིན་ཞེས་ཕ་གཏམ་བུ་འཇགས་སུ་གྱུར་རོ། །
གསང་སྔགས་གཟིམ་སྤྱིལ་དགོན།
རྩེད་ཐང་གྲོང་ཚོའི་ཤར་གླིང་ཁ་པའི་སྟེང་གི་མགོན་པོ་རི་ངོགས་སུ་གསང་
128



སྔགས་གཟིམ་སྤྱིལ་ཞེས་པའི་བཙུན་མའི་དགོན་པ་ཞིག་ཡོད་པ་དེ་ནི་ཆུ་ལྷོ་རྒྱུད་
ཀྱི་དགེ་ལུགས་པའི་མོ་དགོན་དང་པོ་དེ་ཡིན།
དེ་ཡང་གཟིམ་སྤྱིལ་དེའི་ནང་ཐོག་མར་ཆོས་རྒྱལ་སྲོང་བཙན་སྒམ་པོས་སྐུ་
མཚམས་སུ་བཞུགས་མྱོང་བས་ཐོག་མའི་མཚན་གསང་སྔགས་གཟིམ་སྤྱིལ་ཞེས་
པ་དགོན་མིང་དུ་གྱུར། །
གནས་འདིར་ས་སྐྱའི་བླ་མ་བསོད་ནམས་ རྒྱལ་ མཚན་ བཞུགས་ནས་ ས་
ལུགས་ཕྱག་བཞེས་གནང་བ་དང༌། དེ་རྗེས་ཁམས་ནང་ཆེན་ནས་རྗེ་ཙོང་ཁ་
པའི་དངོས་སློབ་བླ་མ་མཁྱེན་རབ་ངག་དབང་གྲགས་པ་ཕེབས་ནས་དགེ་ལུགས་
ཕྱག་བཞེས་གནང་བས་དེ་ནས་བཟུང་དགེ་ལུགས་པའི་བཙུན་དགོན་དུ་གྱུར། །
མ་དགོན་ནི་ དགའ་ ལྡན་ཆོས་འཁོར་ གླིང་ཡིན་ཞིང༌། དེང་ཆར་འཚོ་
བཞུགས་ངག་དབང་བསྟན་འཛིན་ཚུལ་ཁྲིམས་བར་བླ་ཐོག་སྐུ་ཕྲེང་བརྒྱད་བྱུང་།
གསང་སྔགས་གཟིམ་སྤྱིལ་དགོན་གྱི་རྟེན་གཙོ་སྤྱན་རས་གཟིགས་ཕྱག་སྟོང་
སྤྱན་སྟོང་དེ་ནི་སྔོན་སྲོང་བཙན་སྒམ་པོའི་སྐབས་མགོན་པོ་ རིའི་ཕྱོགས་བཞིར་
སྤྱན་རས་གཟིགས་ཕྱག་སྟོང་སྤྱན་སྟོང་བཞི་ཡོད་པའི་ནང་ནས་ད་ལྟ་བཞུགས་པ་
གཅིག་པུ་དེ་ རང་ ཡིན་ པས་ རིག་དངོས་དང་ལོ་རྒྱུས་ ཀྱི་ རིན་ ཐང༌ ཤིན་ ཏུ་ཆེ།
གསང་སྔགས་གཟིམ་སྤྱིལ་དགོན་པའི་རྒྱབ་ནས་ཤར་རྒྱག་མགོན་པོ་རི་རྩེར་ཡོད་
པའི་སྤྲེའུ་བྲག་ཕུག་ལ་འགྲོ་ལམ་ཆུང་ཆུང་ཞིག་ཡོད།
དེ་ནི་སྤྲེའུ་བྲག་ཕུག་ལ་བསྐྱོད་པའི་མགྱོགས་ལམ་ཡིན་པ་དང༌། ལམ་གཙོ་
བོ་ནི་མགོན་པོ་རིར་རི་བསྐོར་དུ་བསྐྱོད་དུས་ཞོར་དུ་བསྐྱོད་ས་ཡོད་པ་དེ་ཡིན།
གཞན་ཡང་གསང་སྔགས་གཟིམ་སྤྱིལ་གྱི་གཡས་གཡོན་གཉིས་སུ་ཆུ་མིག་
ཤར་དང༌། ཆུ་མིག་ནུབ་ཅེས་གཉིས་ཡོད་པའི་ཆུ་དེས་ནད་རིགས་མང་པོ་ཞིག་
ལ་ཕན་གྱི་ཡོད་པས་དེར་ཁྲུས་བྱེད་པར་ཡོང་མཁན་འཚང་ཁ་ཤིག་ཤིག་ཡོད་པ་
མ་ཟད་ཐག་རིང་ནས་ཀྱང་ཆེད་མངགས་ཆུ་དེ་ལེན་པར་ཡོང་མཁན་ཧ་ཅང་མང་
པོ་ཡོད།
129



བདུན་ཕུད་ཆོས་འཁོར་དགོན།
དགོན་འདིའི་མཚན་ཆ་ཚང་ལ་ “ ཐུབ་བསྟན་བདུན་ཕུད་ཆོས་འཁོར་”
ཞེས་ཞུ་ཞིང༌། དགོན་པ་འདི་ནི་གཏེར་སྟོན་གྲྭ་པ་མངོན་ཤེས་ཀྱིས་དུས་རབས་
བཅུ་པའི་ནང་གནས་མང་པོ་ཞིག་བཞེངས་པའི་ནང་ན་གཙོ་ཆེ་བ་བདུན་ཕུད་
པའི་འོག་གི་གནས་རྩ་ཆེན་ཞིག་ཡིན་པས་དགོན་པའི་མཚན་ལའང་བདུན་ཕུད་
ཆོས་འཁོར་ཞེས་ཐོགས།
ཕྱིས་ཤེལ་གྲོང་པཎ་ཆེན་བློ་གྲོས་ཆོས་ཀྱི་རྒྱལ་པོས་དགོན་པ་རྒྱ་བསྐྱེད་དང༌།
གྲྭ་ཚང་གསར་འཛུགས་གནང་བར་སློབ་མ་ཧ་ཅང་མང་པོ་འདུས་པར་བྱམས་
ཆོས་སྡེ་ལྔ་ཡང་ནས་ཡང་དུ་གསུངས་པས་དགོན་དེའི་ནུབ་ངོས་སུ་བྱམས་པ་བྱེ་
ཐང་ཞེས་པའི་མིང་ད་ལྟའང་མི་ཉམས་པར་གནས་ཤིང་མཐའ་བརྒྱད་ལྕང་རྭ་
ཞེས་པའི་མིང་ཆེན་པོའང་དུས་དེ་ནས་བྱུང་། །
ཆོས་ལུགས་ ནི་ མཚར་ ལུགས་ གཙོར་ འཛིན་ ཐོག་ ས་ སྐྱ་རིས་ མེད་ ཕྱག་
བཞེས་གནང་གི་ཡོད་ལ། ཀློང་ཆེན་སྙིང་ཐིག་གི་ཆོ་ག་དང་ཡང་ ཕལ་ མོ་ཆེ་
མཐུན།
དགོན་པ་འདི་ལྕེ་བདེ་ཞོལ་གྲོང་རྡལ་གྱི་དབུས་སུ་ཆགས་ཡོད་ཅིང་། ལྕེ་
བདེ་ཞོལ་ཞེས་ པའི་ གྲོང་ མིང་ནི་ཡུལ་མི་རྣམས་ལྕེ་ ཤིན་ ཏུ་ བདེ་ བས་དེ་ལྟར་
ཐོགས་ཞེས་ཟེར་ལ་དོན་དངོས་ཐོག་ནས་བཤད་ནའང་སྐྱེ་བོ་ཕོ་མོ་ཚང་མ་གཞན་
དང་མི་འདྲ་བའི་ཁ་བདེ་པོ་ཡོད། ལྕེ་བདེ་ཞོལ་གྲོང་ནི་ལྷོ་ཁའི་གྲོང་རྡལ་ཆེ་གྲས་
གཉིས་པ་དེ་ཡིན་ལ། སྣམ་ཆས་སྤྱི་དང་། ལྷག་པར་དུ་སྐད་གྲགས་ཡོད་པའི་
པང་གདན་ཐོན་ཡུལ་ཞིག་ཡིན་པ་མ་ཟད་ཚོང་རའང་ཧ་ཅང་འཁྲུག་པོ་ཡོད་པས་
ལྗོངས་ནང་ཁུལ་ཙམ་མ་ཟད་ཁྱིམ་མཚེས་བལ་པོ་སོགས་ཀྱི་ཚོང་ཁང་ཡང་མང་པོ་
130



ཡོད།
གྲོང་ཚོའི་ནུབ་ངོས་སུ་བསིལ་དྭངས་ཆུ་མིག་ཅེས་པ་ཞིག་ཡོད་པ་དེ་ནི་སྔོན་
ཏཱ་ལའི་རིམ་བྱུང་གི་ན་བཟའ་བཟོ་བྱེད་སྤུས་ལེགས་སྣམ་བུ་འཁྲུ་ས་ཡིན་པས་
སུས་ཀྱང་ཆུ་བེད་སྤྱོད་བྱས་མི་ཆོག་པ་དང་། སྣམ་བུ་སྤུས་ལེགས་དེ་དག་ནི་ལྕེ་
བདེ་ཞོལ་གྲོང་རྡལ་གྱི་ལྷོ་ངོས་རྣམ་རྒྱལ་ཞོལ་གྲོང་དུ་འཐག་གི་ཡོད།
དེ་ལྟ་བུའི་འཁྲུག་ཆ་དོད་པ་དང༌། མི་རིགས་ལག་ཤེས་དང་ཁྱད་ཆོས་
ཀྱིས་ཕྱུག་པའི་གྲོང་ཚོ་དེས་བདུན་ཕུད་ཆོས་འཁོར་ལ་མཛེས་སྡུག་འཕར་མ་ཞིག་
བསྣན་ཡོད།
བདུན་ཕུད་ཆོས་ འཁོར་ དགོན་ པའི་ ནང་ ལྗོངས་ ཕྱི་ནང༌ ཀུན་ ཏུ་ སྐད་
གྲགས་ཡོད་པའི་སློབ་དཔོན་ཙནྡྲ་གོ་མིའི་ཐུགས་དམ་གྱི་རྟེན་གཡུ་ཡི་སྒྲོལ་མ་
གསུང་བྱོན་ཞིག་ཡོད་པ་ནི་དེང་ཆར་ཀུན་གྱི་བསོད་ནམས་ཞིང་དུ་མཇལ་རྒྱུ་ཡོད་
སྟོད་གྲོང་དགོན།
རྩེད་ཐང་ནས་སྤྱི་ལེ་༩༩བསྐྱོད་ན་གྲྭ་ནང་སྟོད་གྲོང་དགོན་དུ་སླེབས་ཤིང་།
རྒྱ་མཚོའི་ངོས་ལས་མཐོ་ཚད་རྨིད་༣༧༠༠ ཡོད།
དེ་ཡང་དགོན་པ་འདི་ནི་ཐོག་མར་ཀུན་མཁྱེན་ཀློང་ཆེན་རབ་འབྱམས་
པའི་འཁྲུངས་ཁང་ཡིན་པ་དང༌། ཕྱིས་ཀུན་མཁྱེན་ཀློང་ཆེན་པས་དགོན་པ་ཕྱག་
བཏབ་ནས་ཁོང་གི་གདན་ས་གཙོ་བོར་གྱུར།
དེ་ཡང་ཀུན་མཁྱེན་ཀློང་ཆེན་རབ་འབྱམས་ནི་ཡབ་སློབ་དཔོན་པདྨའི་
དངོས་སློབ་རྒྱལ་བ་མཆོག་དབྱངས་དང་གདུང་གཅིག་པའི་རབས་ལ་མཆེད་པ་
སློབ་དཔོན་བསྟན་པ་སྲུང་དང༌། ཡུམ་འབྲོམ་སྟོན་རྒྱལ་བའི་འབྱུང་གནས་ཀྱི་
131



གདུང་ལས་མཆེད་པ་འབྲོམ་གཟའ་མ་བསོད་ནམས་རྒྱལ་མཚན་གཉིས་ཀྱི་སྲས་
སུ་ ༡༣༠༨ ལོར་ སྐུ་འཁྲུངས། ཀུན་མཁྱེན་དམར་འབྱར་ སྐབས་ཡུམ་ གྱིས་བུ་
ཞིང་ཁའི་མུ་ཁའི་སྟེང་བཞག་ནས་ཞིང་ལས་གནང་སྐབས་གློ་བུར་དུ་ཆར་པ་ཆེན་
པོ་བབས་པ་མ་གཟའ་རྡོ་གསུམ་གྱིས་མྱུར་བར་ཁྱིམ་དུ་གདན་དྲངས། ཡུམ་གྱིས་
བུ་ལེན་པར་ཐད་དུས་ ཤུལ་ཡང་མེད་པས་དངངས་སྐྲག་ངང་གང་སར་བཙལ་
ཡང་མ་རྙེད་པས་བཤུམ་བཞིན་དུ་ཁྱིམ་ལ་ལོག་དུས་བུ་སྐྱོན་ཅི་ཡང་མེད་པར་
ཁྱིམ་དུ་ཡོད་པ་དང་། བར་སྣང་ནས་ཨེར་ཀ་ཛ་ཏིས་བཀའ་བཀྱོན་ཡང་གནང༌།
དེ་ནས་སྐུ་ན་ཅུང་སོན་རྗེས་ཀུན་མཁྱེན་དུ་ངོས་འཛིན་ཞུས་ཤིང་། བླ་མ་སྐྱེས་
ཆེན་དམ་པ་བཅུ་ཕྲག་ལྔའི་ཞབས་ལ་གཏུགས་ནས་མདོ་སྔགས་ཀྱི་ཆོས་ཐམས་
ཅད་དཔྱིས་ཕྱིན་པར་མཁྱེན་ཞིང་། རི་ཁྲོད་དང་བྲག་ཕུག་སོགས་གནས་བྱིན་
ཅན་མང་པོར་སྒྲུབ་པ་ཉམས་ལེན་རྩེ་གཅིག་ཏུ་མཛད་པས་ལྷ་བླ་མ་ཡི་དམ་མང་
པོའི་ཞལ་གཟིགས་ཤིང་། རྟོགས་པ་ནམ་མཁའི་མཐའ་དང་མཉམ་པ་མངའ་
བརྙེས་ནས་ སྙན་ པའི་ གྲགས་ པ་ ཡངས་ པའི་ འཛིན་ མར་ ལྡིར་ཞིང་། མཛད་
འ ཕྲིན་ཤིན་ཏུ་རྒྱས་པར་གྱུར་ཏེ་སྔ་འགྱུར་རྙིང་མ་བ་ཙམ་མ་ཟད་ཡུལ་གངས་
ཅན་ལྗོངས་ཀྱི་རིས་མེད་གྲུབ་མཐའ་སྨྲ་བ་ཀུན་གྱིས་བཅོས་མིན་གྱི་དད་པ་དང་།
མགྲིན་གཅིག་གིས་བསྔགས་པའི་ཡུལ་དུ་གྱུར། །
ད་ལྟ་དགོན་པའི་ནང་ཀུན་མཁྱེན་ཀློང་ཆེན་དང་། ཀུན་མཁྱེན་འཇིགས་
མེད་གླིང་པ་སོགས་ཀྱི་སྐུ་འདྲ། རྩ་ཆེའི་མཆོད་རྟེན་སོགས་མཇལ་རྒྱུ་ཡོད་པ་
དང༌། དགོན་པའི་རྡོ་བཅལ་དཀྱིལ་དུ་ངོ་མཚར་བྱིན་ཅན་གྱི་ཤིང་བཟང་ ཤུག་
པའི་སྡོང་པོ། དགོན་པའི་མཐའ་སྐོར་དུ་རང་བྱུང་ཤིང་སྣ་མང་པོ་ལས་གྲུབ་
པའི་ནགས་ཚལ། དགོན་པའི་རྒྱབ་རིའི་ལྡེབས་སུ་ཀུན་མཁྱེན་ཀློང་ཆེན་གྱི་སྒྲུབ་
ཕུབ་དང༌། སྒྲུབ་ཆུ། དེ་བཞིན་རྩ་ཆེའི་དུར་ཁྲོད་སོགས་མཇལ་རྒྱུ་ཡོད།
132



ཡར་རྗེ་ཨོ་རྒྱན་གླིང་དགོན།
རྩེད་ཐང་ནས་སྤྱི་ལེ་༩༨ བསྐྱོད་ན་གྲྭ་ནང་ཡར་རྗེ་ཨོ་རྒྱན་གླིང་དགོན་དུ་
སླེབས་ཤིང་། མཐོ་ཚད་རྒྱ་མཚོའི་ངོས་ལས་རྨིད་ ༣༧༠༠ཡོད། དགོན་ པ་
འདེབས་མཁན་ནི་ཡར་རྗེ་ཨོ་རྒྱན་གླིང་པ་ཡིན།
དགོན་པའི་མཚན་དོན་ནི་“ཡར་”ཞེས་པ་སྟོད་ཀྱི་དོན་དང་“རྗེ”ཞེས་པ་
རྗེ་ཨོ་རྒྱན་གླིང་པའི་གདན་ས་ཡིན་པས་“ཡར་རྗེ་”ཞེས་མཚན་དུ་གསོལ།
དེ་ཡང་ཡར་རྗེ་ཨོ་རྒྱན་གླིང་པ་ནི་ ༡༣ ༢ ༣ལོར་སྔགས་རྒྱུད་ཁྱད་པར་ཅན་
དུ་སྐུ་འཁྲུངས་ཤིང༌། ཆུང་དུས་ནས་སྨན་རྩིས་མཐུ་སོགས་བརྩོན་པས་སྦྱངས་ཏེ་
མཁས་པའི་གོ་འཕང་ཐོབ། །
དགུང་ལོ་ཉེར་གསུམ་པར་བསམ་ཡས་མཆོད་རྟེན་དམར་པོ་ནས་གཏེར་
གྱི་ཁ་བྱང་བཞེས་ཏེ་ཤེལ་བྲག་གི་རྒྱབ་ཕྱོགས་བྲག་པད་མ་བརྩེགས་པའི་ཤེལ་ཕུག་
ནས་ཟབ་གཏེར་གྱི་མཛོད་བཞེས། གཞན་ཡང་སྔ་ཕྱིར་གནས་དུ་མ་ནས་གཏེར་
མང་པོ་བཞེས་ཤིང་། བཀའ་འདུས་ཀྱི་དབང་སོགས་གནང་ནས་འདུལ་བྱ་མང་
དུ་བསྐྱངས་མཐར་དྭགས་པོ་ཁུལ་དུ་ཕེབས་ཏེ་སྐུ་གཤེགས། སྐུ་གདུང་དྭགས་
པོས་སྤྱན་དྲངས། ཕྱིས་ དྭགས་ ཁུལ་ སྡེ་ པ་ལས་ ཅན་ ཞིག་ གི་ སྐུ་ གདུང་ དེ་ སྐྱེ་
བདུན་མྱོང་གྲོལ་དུ་གྲགས་པ་ཤེས་ནས་གསང་བའི་ངང་སྐུ་ཤ་ཅུང་ཟད་ཞུས་ཏེ་
ཟོས་པས་སྡེ་པ་ཉམས་འབར་ཏེ་ས་ནས་ཁྲུ་གང་ཙམ་འཕར་བས་སྙན་གྲགས་གང་
སར་ཁྱབ་ཏེ་སྐུ་གདུང་སྣེ་གདོང་བན་ཚང་དགོན་དུ་གདུང་རྟེན་ནང་བཞུགས་པ་
དང་། དེ་སྔ་ལོ་ ལྟར་ སྡེ་ པ་གཞུང༌(བོད་སྲིད་ གཞུང་)ནས་ཆེད་མི་ བཏང་སྟེ་
གདུང་རྟེན་དམ་འབྱར་ཁ་ཕྱེ་ནས་སྐུ་ཤ་ལུག་གི་མཆིན་པའི་ཆེ་ཆུང་ཙམ་རེ་ཞུས་
133



ཏེ་སྨན་རྩིས་ཁང་གི་བོད་སྨན་རྩ་ཆེའི་རིགས་ལ་བསྲེས་སྦྱོར་བྱེད་ཀྱི་ཡོད་པ་དང༌།
ཞུས་པའི་སྐུ་ཤ་ལོ་ཕྱི་མ་སྔར་བཞིན་འཁྲུངས་པ་ནི་མི་མང་པོས་མཐོང་མྱོང་བ་
ཞིག་ཡིན་པ་དང༌། ཡར་རྗེ་ཨོ་རྒྱན་གླིང་པའི་སྐུ་ཤ་རྡུལ་ཕྲན་ཙམ་ཁ་ལ་སོང་ན་
ངན་སོང་ལས་ཐར་ཏེ་སངས་རྒྱས་ཀྱི་ཞིང་ཁམས་སུ་བདེ་བླག་ཏུ་བགྲོད་ཐུབ་ཅེས་
རླུང་ལྟར་གྲགས་པས་ཕྱིས་ཁོང་གི་གདན་ས་གྲྭ་ནང་ཡར་རྗེ་ཨོ་རྒྱན་གླིང་ལ་སྐྱེ་བོ་
ཀུན་གྱིས་དད་སེམས་དཔག་མེད་ཞུ་གི་ཡོད།
མིག་སྔར་དགོན་ པ་ དེའི་ ཕྱི་བརྩིགས་ ཐོག་ མའི་ དེ་ རང་ མི་ ཉམས་ པན་
གནས་ཡོད་པ་དང༌། རྒྱ་ཁྱོན་དེ་ཙམ་མི་ཆེ་ཡང་བཟོ་དབྱིབས་ ཟངས་མདོག་
དཔལ་གྱི་རི་བོ་ལྟར་མཛེས་ཤིང་སྐོར་ལམ་ཕྱི་ནང་བར་གསུམ་ཡོད། །
ལྷག་པར་དུ་ཡར་རྗེ་ཨོ་རྒྱན་གླིང་པའི་ཤངས་ཁྲག་ལས་བཞེངས་པའི་གུ་རུ་
པད་མ་སམ་བྷ་བ་དང༌། རྟ་མགྲིན་དྲག་པོ་ཚར་གཅོད་ཀྱི་ལྡེབས་རིས་ཐུན་མོང་
མ་ཡིན་པ་དང༌། གུ་རུ་མཚོ་སྐྱེས་རྡོ་རྗེའི་ཐུགས་ཀར་བྱིན་རླབས་ཀྱི་ཚན་ ཁ་
འབར་བའི་གཟུངས་ཇི་སྙེད་བཞུགས་པ་སོགས་མཇལ་རྒྱུ་ཡོད།
ཐང་པོ་ཆེ་དགོན། །
མཚན་ཆ་ཚང་ལ་ “ སོལ་ནག་ཐང་པོ་ཆེ་”ཞེས་ཞུ། རྩེད་ཐང་ནས་ལམ་
ཐག་སྤྱི་ལེ་ ༢༠ཡོད་པ་དང་། མཐོ་ཚད་རྒྱ་མཚོའི་ངོས་ལས་རྨིད་ ༢༧༩༩ཡོད།
དེ་ཡང་ སོལ་ནག་ཅེས་པ་ནི་སྔོན་མ་དགོན་དེའི་རྒྱབ་རིར་ཙན་དན་སོགས་ཀྱི་
ནགས་ཚལ་ཡོད་པ་དུས་ཤིག་ན་མེས་འཚིགས་པའི་སོལ་བ་ཐང་དུ་ཁྱབ་པས་སོལ་
ནག་ཐང་པོ་ཆེ་ཞེས་ཡུལ་མིང་དགོན་པར་ཐོགས། ཐོག་མར་བསྟན་པ་ཕྱི་དར་
གྱི་འདུལ་འཛིན་དབུས་གཙང་མི་བཅུའི་ནང་ཚན་ལམ་པ་ཀླུ་མེས་པ་ཆེན་པོའི་
སློབ་མ་གྲུ་མེར་ལ་སོགས་པ་མཆེད་བརྒྱད་ཀྱིས་བཏབ། ཁུ་སྟོན་བརྩོན་འགྲུས་
134



གཡུང་དྲུང་གིས་དར་རྒྱས་མཛད།
ཁ་ཆེ་པཎ་ཆེན་གྱིས་རབ་བྱུང་བཞི་པའི་མེ་ཡོས་( ༡༢༠༧)ལོར་ཐང་པོ་
ཆེར་བསྟན་རྩིས་མཛད། སྐབས་དེར་སངས་རྒྱས་འདས་ནས་ལོ་ ༡༧༥༠ སོང་
ཞེས་གསུངས། ཇོ་བོ་རྗེའང་གནས་དེར་ཕེབས་ནས་ཞག་བདུན་བཞུགས་ཀྱང་
ཁུ་སྟོན་གྱིས་ཇོ་བོའི་ཞབས་ལ་མ་གཏུགས་སྟབས་ཇོ་བོ་རྗེ་ཉ་མགོ་གྲུ་དོན་ནས་
རྒོད་དཀར་ལ་་བརྒྱུད་སྙེ་ཐང་དུ་ཕེབས། རྗེས་སུ་ཁུ་སྟོན་འགྱོད་པ་དྲག་པོ་སྐྱེས་
ནས་ཇོ་བོའི་ རྗེས་ སུ་ བསྙེགས་ཏེ་ཞབས་ལ་གཏུགས་ནས་ གདམས་ པ་ མང་ པོ་
གསན། ཕར་ཕྱིན་དང་གཤིན་རྗེའི་མན་ངག་ལ་རྩལ་ཐོན།
སྔ་ཕྱིར་ཐང་པོ་ཆེར་སྐྱེས་ཆེན་དམ་པ་མང་པོས་ཞབས་ཀྱིས་བཅགས་ཤིང་
ཆོས་འཁོར་བསྐོར་མྱོང་བས་དགོན་པ་འདི་ནི་བྱིན་རླབས་ཀྱི་ཚན་ཁ་འབར་བ་
ཞིག་ཡིན།
དྲེའུ་ལྷས་དགོན་དང་རི་ཐང་དགོན།
རྩེད་ཐང་ནས་ ལྷུན་རྩེ་བརྒྱུད་སྤྱི་ལེ་ ༡༥༧ཙམ་སོང་ན་དྲེའུ་ ལྷས་དགོན་
པར་སླེབས་ཤིང་། དགོན་པ་དེ་ནི་འབྲུག་པ་སྡེ་དྲུག་གི་ཡ་གྱལ་ཡིན། དགོན་པ་
དེ་ནི་ཐོག་མར་ད་ལྟའི་དགོན་པ་གནས་ཡུལ་གྱི་ལྷོ་ནུབ་མཚམས་སུ་རི་འབུར་
ཞིག་ཡོད་པ་དེར་གྲུབ་དབང་ ངག་དབང་ནོར་བུས་ ཕྱག་ བཏབ་གནང་ བའི་
འབྲུག་པ་བཀའ་བརྒྱུད་ཀྱི་དགོན་པ་ “རྡོ་རྗེ་གདན་”ཞེས་པ་གཅིག་ཡོད་ཅིང་།
དེ་རྗེས་གྲུབ་དབང་བསྟན་འཛིན་བཟང་པོས་ལྷ་མོ་དུད་སྲོལ་མའི་རྟེན་རྩ་ཆེན་
དྲེའུ་ཞིག་ལ་བཀལ་ནས་ཕེབས་ཏེ་“དྲེའུ་དེ་གང་དུ་ཉལ་ཡང་དེར་ངའི་དགོན་པ་
འདེབས་ཀྱི་ཡིན་”ཞེས་གསུངས། དེ་ཡང་ཐོག་མར་ད་ལྟའི་དགོན་པ་ཆགས་
ཡུལ་དུ་བཀའ་གདམས་པའི་དགོན་ཞིག་ཡོད་པ་ལ་གྲོ་བ་ལུང་པ་བློ་གྲོས་འབྱུང་
135



གནས་ཞུ་བས་བློ་ལྡན་ཤེས་རབ་ཀྱི་སྐུ་དམར་གདུང་བཞུགས་པའི་ མཆོད་རྟེན་
དང་དགོན་པར་ཉམས་གསོ་གནང༌།
དུས་ཕྱིས་བཀའ་གདམས་པའི་དགོན་པ་དེ་རིམ་བཞིན་ ཉམས་ནས་ལྷས་
ར་ཞིག་ ཏུ་ གྱུར་ཡོད་ ཅིང༌། གྲུབ་དབང་ བསྟན་ འཛིན་ བཟང་ པོ་ ས་ ཆ་ དེར་
ཕེབས་པ་དང་། དྲེའུས་ལྷས་ར་དེའི་ནང་ཉལ་བས་གནས་དེར་དགོན་པ་བཏབ་
པ་དང་། དགོན་པའི་མཚན་ལའང་དྲེའུ་ལྷས་དགོན་པ་ཞེས་གསོལ། དེ་ནས་
གྲུབ་དབང་བསྟན་འཛིན་བཟང་པོའི་མཛད་འཕྲིན་ཤིན་ཏུ་རྒྱས་ཏེ་དགེ་འདུན་
ཞལ་གྲངས་རིམ་བཞིན་འཕེལ་བ་དང་། སྟོད་ལ་དྭགས་རྒྱལ་པོའི་དབུ་བླའང་
གནང་སྟབས་ རྒྱལ་ པོས་ གསེར་མང་ པོ་ ཕུལ་ བས་ དགོན་དེའི་ སྐུ་འདྲའི་ ཞལ་
གསེར་དང༌། ལྡེབས་རིས་སོགས་སུ་སྐྱེ་བོ་ཀུན་ཧང་སང་དགོས་པའི་གསེར་མང་
པོ་ཡོད།
དྲེའུ་ལྷས་དགོན་ནས་ལྷོ་བརྒྱུད་སྤྱི་ལེ་བཅུ་གཅིག་ཕྱིན་ན་རི་ཐང་དགོན་
“རྒྱ་མཚོ་རིན་ཆེན་སྟེང་”དུ་སླེབས་ཤིང༌། དགོན་པ་དེ་ནི་གཉལ་སྡེ་དྲུག་གི་
ཁོངས་ཡིན།
དགོན་པ་དེའི་ལོ་རྒྱུས་ཆེས་རིང་བ་སྟེ། ཐོག་མར་གནས་དེར་གནའ་བོའི་
བོན་དགོན་ཞིག་ཡོད་པ་ལ། དེ་རྗེས་བཀའ་གདམས་པའི་བླ་མ་རི་བོ་མཁྱེན་
བརྩེ་ཞུ་བས་དགོན་པ་ཞིག་ཕྱག་བཏབ། དེ་ནས་རིམ་བཞིན་དགེ་ལྡན་པ་ཕྱག་
བཞེས་མཛད། བླ་མ་བློ་བཟང་རི་བོ་མཁྱེན་བརྩེའི་སྐུ་གདུང་གི་ཕྱི་ངོས་སུ་སླར་
ཡང་མཆོད་རྟེན་ཞིག་དང༌། འདུ་ཁང་ཀ་བ་སོ་དྲུག་ཅན་སོགས་བཞེངས། །
ད་ལྟ་ལྷ་ཁང་ཀ་བ་རང་གྲུབ་ཅན་དེའི་ནང་སྤྱན་རས་གཟིགས་ཕྱག་སྟོང་
སྤྱན་སྟོང་ཐོག་ཚད་མ་དང༌། རིགས་གསུམ་མགོན་པོ་ངོ་མཚར་ཆེ་བའི་ལྡེབས་
རིས་རྙིང་མ་མང་པོ་སོགས་མཇལ་རྒྱུ་ཡོད།།
136



ཟངས་རི་འཁར་དམར་དགོན།
ཟངས་རི་ འཁར་ དམར་ དགོན་ ནི་ ཟངས་ རི་ རྫོང་ གི་ ཤར་ ངོས། རྗེ་
བཞུགས་གྲོང་ཞེས་པ། སྔར་རྗེ་རིན་པོ་ཆེ་བཞུགས་མྱོང་བའི་གྲོང་གི་རི་ཆུང་
སྟེང་དུ་གནས་ཡོད། །
དགོན་པ་འདི་ཐོག་མར་མ་གཅིག་ལབ་སྒྲོན་གྱིས་རབ་བྱུང་གཉིས་པའི་
ཤིང་གླང་(༡༡༩༥）ལོར་ཕྱག་བཏབ། །
དེ་ཡང་ཟངས་རི་ཞེས་པ་ནི། སྔར་ཡུལ་དེ་ན་ཟངས་ཀྱི་གཏེར་ཁ་ཡོད་
པར་གྲགས་ལ་དེང་དུས་ཀྱང་ཟངས་ གཏེར་དངོས་སུ་ཡོད་པ་དང༌། འཁར་
དམར་ཞེས་པ་ནི་སྐྱོབ་སྟོན་བསོད་ནམས་བླ་མས་མ་གཅིག་ལབ་སྒྲོན་ལ་བྲག་རྡོ་
ཞིག་ཆུར་བསྐུར་གནང་སྟེ་འདི་གང་དུ་འཁྱེར་ནས་གང་དུ་བསྡད་ཀྱང་ས་དེ་ན་
དགོན་པ་ཞིག་འདེབས་དགོས་གསུངས་པར། བྲག་རྡོ་དེ་ད་ཡོད་དགོན་པའི་
མདུན་གྱི་གཙང་ཆུའི་ཁྲོད་འཁར་བ་དང་། འཁར་ས་ནི་ཕ་བོང་དམར་པོ་ཞིག་
ཡིན་པས་དགོན་མིང་ལའང་ཐོག་མར་འཁར་དམར་ཞེས་དང་དེ་ནས་བོད་ཡིག་
གི་གོ་དོན་ལྟར་འཁར་དམར་ཞེས་ཟེར།
དགོན་པ་དེ་ན་མ་གཅིག་ལབ་སྒྲོན་གྱིས་མོ་གཅོད་ཀྱི་བསྟན་པ་ཆེས་ཆེར་
སྤེལ། །
དེ་ཡང་ཡོངས་གྲགས་སུ་ནང་ཆོས་ཐམས་ཅད་རྒྱ་དཀར་ནག་སོགས་ལས་
དར་ཡང་། བོད་ཆོས་རྒྱ་གར་དུ་དར་བ་ནི་མ་གཅིག་གི་གཅོད་རྒྱུན་མོ་གཅོད་དེ་
ཁོ་ན་ཡིན་ཟེར།
དེས་ན་མ་གཅིག་ལབ་སྒྲོན་ནི་མོ་གཅོད་གསར་གཏོད་པ་ཡིན་པ་དང་།
137



གཅོད་དང་པོ་ལྷོ་ཁ་ནས་དར་བ་མ་ཟད། མ་གཅིག་ལབ་སྒྲོན་འཁར་དམར་དུ་
མ་ཕེབས་གོང་ནས་གྲུབ་ཆེན་ཐོས་ པ་ བྷ་ཌ་དང་མཐུན་མཇུག་གིས་སྲས་སྲོས་
གསུམ་ཡང་ འཁྲུངས་ ཡོད་ པས་ ཁོང་ ནི་ མི་ རིགས་ གཞན་ དང་ མཐུན་ མཇུག་
གནང་མཁན་བོད་ཀྱི་རྗེ་བཙུན་མ་ཨང་དང་པོ་དེ་ཡིན། །
དགོན་འདིར་ སྔོན་ རྒྱུ་ དཀར་ ནག་ སོགས་ ཕྱོགས་ མང་ པོ་ ནས་ ཆོས་ ཞུ་
མཁན་ཡོང་མྱོང་ཡོད་ཅིང་། ཐོག་མར་མོ་དགོན་ཡིན་ཡང་རྗེས་སུ་གཙང་འགྲམ་
དུ་ཆགས་པའི་དགའ་སྒྲ་དགོན་པ་ཆུས་འཇིག་ རྗེས་ གནས་དེར་ སྤོས་ པས་ ཕོ་
དགོན་དུ་གྱུར། །
དགོན་པ་འདི་གཞི་ཁྱོན་ཆེན་པོ་མེད་རུང་ལོ་རྒྱུས་ཐོག་གཞན་གྱིས་ཚབ་
བྱེད་མི་ཐུབ་པའི་གནས་བབ་བཟུང་ཡོད་པས་གནས་སྐོར་བ་དང་ལྗོངས་རྒྱུ་བ་
ཚང་མས་ཆེད་དུ་ཡོང་དང་ཡོང་བཞིན་པ་ཡིན།
འོལ་ཁ་ཆོས་ལུང་དགོན་དང་ཆོས་ཟམ་དགོན།
ཆོས་ལུང་དགོན་པ་ནི་སྔར་རྗེ་ཙོང་ཁ་པས་འཁོར་དག་པ་རྣམ་བརྒྱུད་སོ་སོ་
སྒྲུབ་ཕུག་རེར་བཞུགས་སྐབས། འོལ་ཁ་རྫོང་དཔོན་བཀྲ་ཤིས་རྒྱལ་མཚན་ཐོག་
སྐོར་དུ་ཡོང་སྐབས་ཆོས་ལུང་ནས་འོད་ འཚེར་ བ་ མཐོང་ བས་ འཁོར་ གཡོག་
མངགས་ཏེ་ཅི་འདུག་ལྟོས་ཤིག་གསུངས་པར་འཁོར་གཡོག་རྣམས་དེར་སླེབས་
སྐབས་རྣལ་འབྱོར་པ་དགུ་རང་རང་གི་སྒྲུབ་ཕུག་ཏུ་བཞུགས་འདུག་པ་དེ་དོན་
རྫོང་དཔོན་ལ་ཞུས་པས་རྫོང་དཔོན་སོང་སྟེ་རྗེ་ཙོང་ཁ་པའི་ཞབས་ལ་གཏུགས་
ནས་ཞབས་ཏོག་སྒྲུབ་རྒྱུར་ཁས་བླངས་པས་རྗེ་ཙོང་ཁ་པས་“ངེད་ཚོར་གཞན་གྱི་
རྒྱས་སྤྲོས་མི་དགོས། ཁྱེད་ཀྱིས་འགྲུབ་ན་འདུལ་བའི་སྤྱོད་ལམ་བཞི་གཤོང་བའི་
ཁང་པ་ཞིག་ཨེ་འགྲུབ་ཅེས་གསུངས་པ་རྫོང་དཔོན་གྱིས་དེ་མར་ཁས་ལེན་ཞུས་
138



ཤིང་ལོ་དེ་རང་ལ་འགྲུབ་པར་བྱས།
གནས་དེར་རྗེ་ཙོང་ཁ་པས་འཇམ་དབྱངས་ཀྱི་ལུང་བསྟན་ལྟར་སྐུ་ཕྱག་
འབུམ་སོ་ལྔ་གནང་བར་ལྷུང་བཤགས་ལྷ་སོ་ལྔའི་ཞལ་གཟིགས་ཐོབ། མཎྜལ་རྡོ་
སྟེང་ཁོ་ནར་ཕུལ་གནང་བས་ཕྱག་ངར་ཡ་ བརྡོལ། རྡོའང་ཤེལ་ལྟ་བུར་གྱུར།
མདོ་སྡེ་ཕལ་མོ་ཆེ་གཟིགས་པས་ཐུགས་སྟོབས་ཅི་ཆེ་འཁྲུངས་ཏེ་སྤྱན་ཆབ་ཀྱང་
ཤོར། ལྷག་པའི་ལྷ་དངོས་དང་མནལ་ལམ་ཅི་རིགས་ལ་ཞལ་གཟིགས་ཡང་ཡང་
བྱུང༌། དེ་ནས་ཆོས་རྭ་སྒང་ཞེས་ད་ལྟ་སྐུ་རྗེས་རང་བྱོན་ཡོད་སའི་ཕ་བོང་གི་སྟེང་
ནས་དགའ་ལྡན་ཡིད་དགའ་ཆོས་འཛིན་གཟིགས་སྣང་དུ་བྱུང་སྟེ་དགའ་ལྡན་
དགོན་པ་ཕྱག་འདེབས་རྒྱུའི་དགོངས་ཚུལ་ལྷམ་ལྷམ་འཆར།
དགོན་པ་འདིའི་ནང་རྗེ་ བཞི་ གྲགས་ མ་ དང༌། ལྟུང་བཤགས་ སོ་ ལྔའི་
ལྡེབས་རིས། རྗེ་རིན་པོ་ཆེས་མཎྜལ་འབུལ་གནང་སའི་རྡོ་དང་སྐུ་ཕྱག་འབུལ་
གནང་སའི་རྡོ། རྗེ་རིན་པོ་ཆེ་དང་འཁོར་དག་པ་རྣམ་བརྒྱད་ཀྱི་སྒྲུབ་ཕུག་
སོགས་མཇལ་རྒྱུ་ཡོད་ལ། ཉེ་དུས་སུ་འོལ་ཁའི་གྲོང་མི་ཞིག་གིས་ཕུལ་བའི་རྟ་རྭ་
ཅོ་གཉིས་ལྡན་གཅིག་ཀྱང་ཡོད། ཆོས་ལུང་དགོན་པ་ནས་ཅུང་ཙམ་ཕྱིན་ན་ཆོས་
ཟམ་དགོན་པར་སླེབས་ཤིང༌། དེ་ནི་རྗེ་ཙོང་ཁ་པས་ཚེ་དཔག་མེད་སྒྲུབ་གནང་
ས་ཡིན། གནས་དེར་རྗེ་རིན་པོ་ཆེས་རྩྭ་དགུ་བརྒྱ་དགུ་བཅུ་གོ་དགུ་བཏབ་
གནང་བ་དང༌། དེ་རྗེས་ལྷོ་བྲག་ནམ་མཁའ་རྒྱལ་མཚན་དང་རྗེ་བསོད་ནམས་
བློ་གྲོས་གཉིས་ཀྱང་བཞུགས་མྱོང་ཡོད། །
དགོན་དེའི་ལྟག་ཏུ་ལྷ་ལྡིང་རི་ཁྲོད་ཅེས་པར་རྗེ་རིན་པོ་ཆེར་སྟོང་ཉིད་ལྟ་
བ་འཁྲུངས་ཏེ་རྟེན་འབྲེལ་བསྟོད་པ་ལྗགས་རྩོམ་གནང་བས་གནས་ཁྱད་པར་
ཅན་ཞིག་ཡིན། །
ཡོངས་གྲགས་སུ་འོལ་ཁ་ཆོས་ལུང་ཆོས་ཟམ་ཞེས་མིང་ལྷན་དུ་འབོད་ཅིང་།
དགོན་པ་འདི་གཉིས་གནས་སའི་ཁོར་ཡུག་ཡུལ་ལྗོངས་མཛེས་སྡུག་ལྡན་པ་དང་།
ས་གཙང་ཆུ་གཙང་མཁའ་དབུགས་གཙང་བ་བཅས་ཡོད་པས་གནས་སྐོར་བ་
139



དང་ལྗོངས་རྒྱུ་བ་ཕེབས་སའི་མཛེས་ལྗོངས་ཁྱད་དུ་འཕགས་པ་ཞིག་ཡིན། ་
བྲ་འོར་དགོན།
རྩེད་ཐང་ནས་ ལྷུན་རྩེ་རྫོང་ ཕྱོགས་ སུ་སྤྱི་ལེ་ ༡༦༡ཙམ་ཕྱིན་ན་ བྲ་འོར་
དགོན་དུ་སླེབས་ཤིང་། དགོན་ པ་ དེ་ནི་ གཉལ་ སྡེ་ དྲུག་ གི་ གཙོ་ དགོན་ ཡིན།
ཐོག་མར་དགེ་ བཤེས་པོ་ཏོ་བའི་ཐུགས་སྲས་སྨྱོས་ སྟོན་ཆོས་འབར་ གྱིས་ ཕྱག་
བཏབ་པ་དང་མཐའ་བཞིར་གྲྭ་ཤག་དང་ལྕགས་རིས་བསྐོར་བས་དགོན་མིང་ལ་
“གྲྭ་སྐོར་”ཞེས་ཟེར་བ་སྒྲ་ཉམས་ནས་“བྲ་འོར་”ཞེས་འབོད།
དེ་ཡང་སྔོན་ཡུལ་གཉལ་གཞུང་ཆུས་འཇིག་ནས་“གཉལ་ཆུ་ལུང་དཀར་
པོ་”ཞེས་ཟེར་ཞིང༌། སྐབས་དེར་རྒྱ་གར་ནས་གྲུབ་ཆེན་ལ་བ་པ་ཞེས་པ་བླ་གོང་
ལ་རྩེར་ཕེབས་ནས་ཉེ་གནས་ལ་ “ ཡུལ་དེར་ཆུ་ཇི་ཙམ་ཡོད་མེད་ལྟོས་ ཤིག་”
གསུང་པར་ཉེ་གནས་ཀྱིས་ “ ཡུལ་དེར་ཆུ་ཤིན་ཏུ་ཆེ་བས་ཕེབས་མི་ཐུབ་” ཅེས་
ཞུས། དུས་ཡུན་ཅུང་སོང་རྗེས་ཉེ་གནས་ཐེངས་གཉིས་པ་ཡུལ་དེའི་ཆུ་ལ་བལྟ་
བར་གཏོང་གནང་མཛད་པས་ཉེ་གནས་ཀྱིས་“ད་ཆུ་ཅུང་ཟད་ཆུང་དུ་ཕྱིན་ནས།
ཐང་རྒྱལ་མཚན་འདྲ་བ་ཞིག་དང༌། གད་པ་གླང་ཆེན་འདྲ་བ། དེ་བཞིན་སྒྲུབ་
ཕུག་བཅས་མཐོང་གི་འདུག་”ཅེས་ཞུས་པར་གྲུབ་ཆེན་གྱིས་“ད་ང་གཉིས་ཆུ་ཕ་
རིར་འགྲོ་” གསུངས་ནས་ཁྱི་པགས་ཀྱི་བཞུགས་གདན་ཀོ་གྲུའི་ཚུལ་མཛད་དེ་
ཁོང་བླ་སློབ་གཉིས་གནས་དེར་ཕེབས། གྲུབ་ཆེན་ལ་བ་པས་ཐལ་མོ་སྦྱར་ཞིང་
སྤྱན་བཙུམས་ནས་ “གནས་འདི་ནི་བདེ་མཆོག་གི་གནས་ཁྱད་པར་ ཅན་ཞིག་
ཡིན་པས་བྱིན་རླབས་ཤིན་ཏུ་ཆེ་”ཞེས་གསུངས།
གྲུབ་ཆེན་གནས་འདིར་ཡུན་རིང་བཞུགས་རྗེས་གསང་ལམ་བརྒྱུད་ཙ་རིར་
ཕེབས་པ་དང་། མཐར་ཙ་རི་ལ་བ་སྦུག་ཏུ་གཤེགས།
140



དེ་རྗེས་སྨྱོས་སྟོན་ཆོས་འབར་དང༌། ཀུན་མཁྱེན་མཚོ་སྣ་བ་སོགས་སྐྱེས་
ཆེན་དུ་མ་གནས་འདིར་བྱོན་ནས་ཆོས་འཁོར་རྒྱ་ཆེར་བསྐོར་བ་དང་། ཁྱད་
པར་དུ་ཀུན་མཁྱེན་མཚོ་སྣ་བའི་ གདན་ས་ལྟ་བུར་གྱུར་ནས་བྲ་འོར་འདུ་ཁང་
རྟེན་དང་བརྟེན་པ་བཅས་གསར་བཞེངས་གནང་བ་དང༌། ཡུལ་དེའི་འོན་ལོང་
གླེན་ལྐུགས་སོགས་སྐྱེ་བོ་མང་པོ་སྡུག་བསྔལ་ལས་སྐྱོབ་པར་མཛད། །
དེང་སང་ཡང་འདུ་ཁང་རྙིང་པའི་སྒོ་འཕྱོར་དུ་ “འཁོར་ལོ་ བདེ་མཆོག་
རྣམ་སྤྲུལ་ལྭ་བ་པ། དེ་ཡི་རྣམ་སྤྲུལ་གཉོས་སྟོན་ཆོས་འབར་དང༌། སླར་ཡང་
རྣམ་སྤྲུལ་ཀུན་མཁྱེན་མཚོ་སྣ་བ། མཚུངས་མེད་སྐྱབས་གནས་གསུམ་ལ་གསོལ་
བ་འདེབས་”ཞེས་གསལ་ཡོད། །
དགོན་པ་དེའི་ནང་དུས་གསུམ་སངས་རྒྱས་དང༌། གུ་རུ་སྣང་སྲིད་ཟིལ་
གནོན། ལྡེབས་རིས་རྙིང་མ་ མང་ པོ་ སོགས་ མཇལ་ རྒྱུ་ ཡོད་ ཅིང་། ད་དུང་
དགོན་པ་དེ་ནས་ཕྱིན་ན་མི་རིང་བའི་ས་ལ་དགོན་དེའི་དགོན་ལག་ “ ཨོ་རྒྱན་
གླིང་”ཞེས་པའི་རི་ཁྲོད་ཅིག་ཀྱང་མཇལ་རྒྱུ་ཡོད།
རྟིའུ་ར་དགོན། །
རྩེད་ཐང་ནས་ལམ་ཐག་སྤྱི་ལེ་ ༡༩ ༡ཕྱིན་ན་ལྷུན་རྩེ་རྟིའུ་ར་དགོན་པར་
སླེབས་ཤིང་། དགོན་མིང་ལ་རྟིའུ་ར་ཞེས་ཞུ་དོན་ནི། པོ་ཏོ་བའི་སློབ་མ་སྐོར་
འདུལ་བ་ཆེན་པོའི་རང་གཞིས་ཆགས་སའི་རྟ་ར་དང་ཉེ་བར་ཆོས་སྡེ་བཏབ་པས་
རྟིའུ་ར་ཞེས་ཐོགས་ཤིང་། གཉལ་སྡེ་དྲུག་གི་ཡ་གྱལ་ཡིན། དེ་ཡང་དགོན་པ་དེ་
ནི་ཐོག་མར་ད་ལྟའི་དགོན་དེའི་ཉེ་འདབས་སུ་རྟིའུ་ར་ཞེས་བཀའ་བརྒྱུད་པའི་
དགོན་ཞིག་ཡོད་པ་ཇུན་གར་བས་རྨེག་མེད་མེར་བསྲེགས་གཏོང་སྐབས་རྟེན་
གཙོ་ཇོ་བོ་བྱང་ཆུབ་སེམས་དཔའ་ཞིག་ཡོད་པ་དེ་མེས་མ་འཚིག་པར་སྔར་བཞིན་
141



བཞུགས། དེའི་ཚེ་སྐུ་གཉེར་གྱི་སེམས་ལ་ད་དགོན་པ་མེར་བསྲེགས་ཟིན་པས་
འདི ར་བསྡད་ཀྱང་དགོས་པ་མི་འདུག་སྙམ་སྟེ་འགྲོ་བར་བརྩམས་པ་ན་ཇོ་བོས་
རྒྱང་ནས་གསུང་བྱོན་ཏེ་“ཁྱེད་འགྲོ་ན་ང་འཁྲིད་དགོས་”གསུངས་པར་སྐུ་གཉེར་
གྱིས་“ངས་ཁྱེད་གདན་འདྲེན་ཞུ་དགོས་བསམ་ཡང་ཐེག་པ་མི་འདུག་”ཅེས་ཞུས་
པར་ཇོ་བོས་“ཁྱེད་ཀྱིས་ངའི་སྐུ་སྟོད་ཁྱེར་ན་འགྲིག་” ཅེས་གསུངས་པ་ལྟར་སྐུ་
གཉེར་གྱིས་ཇོ་བོའི་བཀའ་བཞིན་སྐུ་སྨད་གསེར་ལས་གྲུབ་པ་དེ་བཞག སྐུ་སྟོད་
ཛི་གྱིམ་ལས་གྲུབ་པ་དེ་ཉང་དཀར་ཐང་དུ་སླེབས་པ་ན་སྐུ་གཉེར་གཅིན་པ་ཤོར་
བ་ཇོ་བོས་མཁྱེན་ནས་“ངས་འདིར་བབས། ཁྱེད་གཅིན་པ་ཐོང་”ཞེས་གསུངས་
པས་ས་མིང་ལའང་བབས་གཅིན་ལུང་ཞེས་ཟེར། །
དེ་ནས་སྐུ་གཉེར་གྱིས་“ད་ཁྱེད་གང་དུ་ཕེབས་ན་ལེགས་སམ་”ཞེས་བཀའ་
འདྲི་ཞུས་པར་ཇོ་བོས་“ང་གཉིས་ ཤར་ངོས་སུ་མི་མ་ཡིན་གྱིས་བརྩིགས་པའི་
མཁར་བཞི་ཡོད་ས་དེར་འགྲོ་”གསུངས་ནས་ད་ལྟའི་དགོན་པ་ཆགས་ཡུལ་དུ་
བཞུགས། དེའི་ཚེ་དགེ་བཤེས་པོ་ཏོ་བའི་སློབ་མ་ཕྱག་ལོ་ཙཱ་བ་ཡུལ་དེའི་ཕུར་
སྒྲུབ་པ་བསྐྱོན་ནས་བཞུགས་ཡོད་པས་གནས་དེར་ཇོ་བོའི་སྐུ་སྟོད་བཞུགས་པ་
མངོན་ཤེས་ཀྱིས་གཟིགས་པ་ན་ངེས་པར་དུ་དགོན་པ་ཞིག་འདེབས་རྒྱུའི་ཐུགས་
ཐག་བཅད་དེ་ལས་གྲྭ་འགོ་བརྩམས། དུས་དེར་རྗེ་ཙོང་ཁ་པ་ཙ་རི་ནས་ཡར་
ཕེབས་སྐབས་ཕྱག་ལོ་ཙཱ་བས་དགོན་པའི་རྩིག་རྨང་བཏིང་ཟིན་པས་རྗེ་ཙོང་ཁ་
པས་“ངས་བསམ་པ་དང་ཁྱེད་ཀྱིས་གླེང་བ་མཉམ་འདུག་” ཅེས་གསུངས་པས་
“བསམ་ གླིང་རྟིའུ་ར་དགོན་”ཞེས་པའི་མཚན་ཡང་བྱུང་། དགོན་པ་བཏབ་
གྲུབ་རྗེས་ཕྱག་ལོ་ཙཱ་བས་མཛད་པ་རྒྱ་ཆེར་བསྐྱངས་ཤིང་། ཐེངས་ཤིག་ཁོང་
སྒྲུབ་པ་བསྐྱོན་ནས་བཞུགས་སྐབས་སྡེ་བརྒྱད་ཀརྨ་ཉི་ཟླས་བཀའ་སྲུང་ཞུ་རྒྱུར་
ཁས་བླངས།
དགོན་པའི་ཁོར་མོ་ཁོར་ཡུག་ཏུ་སྐྱེ་ཤིང་གང་ཡང་མེད་པས་ཉིན་ཞིག་ཕྱག་
ལོ་ཙཱ་བས་ཉེ་གནས་ལ་དབུ་སྐྲ་རྐང་ཁ་ཤས་གནང་སྟེ་ཁྱེད་ཀྱིས་སྐུ་འདི་དག་རྒྱ་
142



གང་ཆེ་ཆེའི་སར་གཏོར་ནས་“ཤིང་སྣ་སྣ་ཚོགས་སྐྱེ་བར་ཤོག་”ཅེས་ཤིང་སོ་སོའི་
མིང་ནས་ བོས་ ཤིག་” ཅེས་ གསུངས་ པ་ ལྟར་ ཉེ་གནས་ ཀྱིས་ དབུ་ སྐྲ་ གང་ སར་
གཏོར་ཞིང༌། ཤིང་སྣ་འགའ་ཞིག་གི་མིང་བོས་ཀྱང་ཙན་དན་གྱི་མིང་འབོད་རྒྱུ་
མ་བྱུང་བར་འགྱོད་སེམས་ཆེན་པོ་སྐྱེད། འོན་ཀྱང་ཡུལ་དེའི་ཁུལ་དུ་ཤིང་གཏན་
ནས་མེད་ཀྱང་དགོན་པའི་མཐའ་འཁོར་ཤིང་སྣས་ཁེངས་པར་དུས་ད་ལྟའང་
ཚང་མ་ངོ་མཚར་དཔག་མེད་སྐྱེ་གི་ཡོད།
དགོན་པའི་རྟེན་གཙོ་ཇོ་བོ་བྱང་ཆུབ་སེམས་དཔའི་སྐུ་སྟོད་ནི་ཛྷེ་ཀྴིམ་ལས་
གྲུབ་པའི་སྐུ་རྙིང་རྩ་ཆེན་ཞིག་ཡིན་པས་དེར་གསོལ་བ་སྨོན་ལམ་ཅི་བཏབ་མ་
འགྲུབ་པ་མེད།
གནས་གཞི་དགོན།
མཚན་ཆ་ཚང་ལ་ “གནས་གཞི་ཞི་ཁྲོ་བཀའ་ བརྒྱད་ ལྷ་ཁང་”ཞེས་ཟེར།
རྩེད་ཐང་ནས་ལམ་ཐག་ལེ་དབར་༡༩༩ ཡོད་པ་དང༌། རྒྱ་མཚོའི་ངོས་ལས་མཐོ་
ཚད་རྨིད་༣༨ ༡༩ ཡོད། དགོན་པ་དེ་གནས་གཞི་གྲོང་ཚོའི་དབུས་སུ་ཡོད་པས་
དགོན་མིང་ ལའང༌ གནས་ གཞི་ དགོན་ ཞེས་ ཐོགས། དགོན་ འདི་ ཐོག་ མར་
གཏེར་སྟོན་འོག་མ་གུ་རུ་ཆོས་དབང་གིས་ཕྱག་བཏབ་ཅིང་། གུ་རུ་ཆོས་དབང་
ནི་ལྷོ་བྲག་ཏུ་ཡབ་མཁས་སྟོན་ཉི་རྒྱུ་བ་དང༌། ཡུམ་དཀར་བཟའ་མགོན་སྐྱིད་
གཉིས་ཀྱི་སྲས་སུ་ ༡༢ ༡ ༢ ལོར་སྐུ་བལྟམས། རྙིང་མའི་གཏེར་སྟོན་བརྒྱ་རྩའི་
ནང་ནས་ཉང་ཉི་མ་འོད་ཟེར་ལ་གཏེར་སྟོན་གོང་མ་དང༌། གུ་རུ་ཆོས་དབང་
འདི་ཉིད་ལ་གཏེར་སྟོན་འོག་མ་ཟེར། །
དེ་ཡང་ཐོག་མར་གཏེར་སྟོན་གུ་རུ་ཆོས་དབང་ཉིད་དགོན་པ་གནས་སའི་
རྒྱབ་རིར་སྒྲུབ་པ་བསྐྱོན་ནས་བཞུགས་ཡོད་པ་ནི། གློ་བུར་དུ་ས་ཆ་དེར་ཞི་ཁྲོ་
143



བཀའ་བརྒྱུད་ཀྱི་ ལྷ་ཁང་ཞིག་བཞེངས་དགོས་ ཐུགས་ ལ་ འཁྲུངས་ པས་ ཉམས་
སྣང་ལྟར་དགོན་པ་དེ་ཕྱག་འདེབས་གནང་མཛད། དེ་རྗེས་གྲ་ཕྱི་སྨིན་གྲོལ་གླིང་
གི་ཁོངས་སུ་གྱུར། ཐོག་མར་དབོན་དགོན་ཡིན་པ་ནས་རྗེས་སུ་གཙང་དགོན་དུ་
འགྱུར། །
སྔོན་དགོན་པ་དེའི་ནང་ཆེ་མཆོག་ཧེ་རུ་ཀ་སོགས་ཞི་ཁྲོའི་ལྷ་ཚོགས་ཆ་ཚང་
ཡོད། །
ད་ཆ་ དགོན་ པའི་ བཀའ་ བརྒྱད་ ལྷ་ ཁང་ནང་ ཆེ་ མཆོག་ ཧེ་རུ་ ཀ་ དང༌།
སྒྲོལ་མ་ལྷ་ཁང་ནང་སྟོན་པའི་སྐུ་བརྙན་དང༌། གུ་རུ་སྣང་སྲིད་ཟིལ་གནོན། གུ་
རུ་ཆོས་དབང་སོགས་མཇལ་རྒྱུ་ཡོད་པ་དང༌། དགོན་པ་ནས་ནུབ་ངོས་སུ་སྤྱི་ལེ་
གསུམ་ཙམ་ཕྱིན་ན་མངའ་བདག་ཉང་གི་གཏེར་གནས་“བྲག་སྲིན་པོ་སྦར་རྗེས་”
ཞེས་པའི་སྒྲུབ་ཕུག་ཅིག་མཇལ་རྒྱུ་ཡོད།
ཤིང་རྩ་དགོན།
ཡར་འབྲོག་ཤིང་རྩེ་དགོན་ནི་སྣ་དཀར་རྩེ་རྫོང་ལྷུན་པོ་ཞོལ་ཤང་ཁོངས་སུ་
གནས་ཡོད་ཅིང་། དགོན་པ་དེ་ནི་འབྲུག་པ་བཀའ་བརྒྱུད་པའི་བླ་མ་གྲགས་
ཅན་ འགྲོ་ མགོན་ གཙང་ པ་ རྒྱ་ རས་ ཀྱི་ སློབ་ མ་ གྲགས་ པ་ རིན་ ཆེན་ གྱིས་
༡༡༩༨ལོར་ཕྱག་བཏབ་པ་དང༌། ད་བར་ལོ་ངོ་༨༠༦ཙམ་གྱི་ལོ་རྒྱུས་ལྡན། །
གྲགས་པ་ རིན་ ཆེན་ (མཚན་གཞན་ ལ་ གྲགས་ པ་ རས་ཆེན་ཡང་ཞུ་)ནི་རྗེ་
བཙུན་མི་ལའི་རྣམ་ སྤྲུལ་ཡིན་ཟེར་སྲོལ་ཡོད་པ་དང༌། དགོན་པ་དེ་གའི་བླ་
བརྒྱུད་གསོལ་འདེབས་ནང་“མི་ལའི་རྣམ་སྤྲུལ་གྲགས་པ་རིན་ཆེན་ལ། གསོལ་
བ་འདེབས་སོ་བདག་བརྒྱུད་བྱིན་གྱིས་བརློབས་”ཞེས་འཁོད་པ་དེང་སང་ཡང་
ཚོགས་གཞུང་དུ་འདོན་མུས་ཡིན་ལ་དཔེ་སྙིང་དེང་སང་ཡང་མཇལ་རྒྱུ་ཡོད།
144



“ཤིང་རྩ”ཞེས་པ་ནི་དགོན་པ་ཆགས་ཡུལ་གྱི་རི་དེར་ས་མཐོའི་རྩི་ཤིང་སྤ་
མ་མང་པོ་སྐྱེས་ཡོད་པ་དེའི་རྩ་བ་ཞེས་པའི་གོ་དོན་ཙམ་ཞིག་ཡིན་ཞིང་། དགོན་
པའི་མིང་རྒྱས་པར་ “ ཤིང་རྩ་ཐུབ་བསྟན་ལུང་རྟོགས་བཤད་སྒྲུབ་ཆོས་འཁོར་
གླིང་”ཞེས་པར་གྲགས། །
གྲགས་པ་རིན་ཆེན་ཐོག་མར་ཚལ་པ་བཀའ་བརྒྱུད་ཀྱི་སྲོལ་གཏོད་པ་ཞང་
འགྲོ་བའི་མགོན་པོ་གཡུ་བྲག་པའི་དྲུང་དུ་རབ་ཏུ་བྱུང་ཞིང༌། རྗེས་ སུ་ འགྲོ་
མགོན་གཙང་པ་རྒྱ་རས་ཀྱི་ཁྱད་ཆོས་ནཱ་རོའི་ཆོས་དྲུག་དང་། རོ་སྙོམས་སྐོར་
དྲུག་སོགས་རྩ་རླུང་གི་ནུས་རྩལ་ལ་ཐུགས་ཡིད་གཏིང་ནས་དད་དེ་ཁོང་གི་སློབ་
མར་གྱུར་པ་མ་ཟད། སྒྲུབ་པ་སྐྱོན་རྒྱུ་ཁོ་ནར་གཞོལ་བས་རས་རྐྱང་གཏོང་བ་
སོགས་གཏུམ་མོའི་བདེ་དྲོད་ཀྱི་རྟགས་མཚན་ཁྱད་པར་ཐོན་པར་བརྟེན་ཁོང་གི་
སྐབས་སློབ་མ་ཧ་ཅང་མང་པོ་འདུས་པའི་ནང་སྒྲུབ་པ་སྐྱོན་མཁན་ཁོ་ན་སྟོང་
ཕྲག་ཁ་ཤས་བྱུང་བར་གྲགས་ཤིང་སྒྲུབ་ཕུག་ཧ་ཅང་མང་པོ་དེང་སང་ཡང་མཇལ་
རྒྱུ་ཡོད། །
གཞན་ཡང་ཤིང་རྩ་དབེན་པའི་རི་ཁྲོད་ཅེས་པ་ལྟར་གྲོང་སྡེ་སོགས་དང་མ་
འབྲེལ་བར་དགོན་པ་ཁེར་གཙང་ཡིན་པ་དང༌། སྒྲུབ་པ་རྒྱག་རྒྱུ་གཙོར་བཟུང་
ཐོག་དེ་སྔ་རས་རྐྱང་གཏོང་བ་ཞེས་རྩ་རླུང་སྦྱོང་བ་དང་། གཏུམ་མོའི་བདེ་དྲོད་
ཀྱི་སྦྱོང་བརྡར་ཚད་གཞི་དངོས་འབྲེལ་ཇི་ཙམ་ཞིག་ཏུ་སླེབས་ཡོད་མེད་རྒྱུགས་
ལེན་འགྲན་བསྡུར་བྱེད་སྲོལ་དང་། གྲྭ་བཙུན་རྣམས་ལ་“ཤིང་རྩའི་སྒྲུབ་པ་བ་”
ཞེས་དབུ་སྐྲ་རས་ལྕོག་རྒྱག་སྲོལ་འདུག དེང་རབས་སྤྱི་ཚོགས་ཡར་ཐོན་འཕྲོད་
བསྟེན་བླང་བྱ་དང་མཚམས་ཕྱིར་སྒོམ་སྒྲུབ་ཉམས་ལེན་སོགས་ཀྱི་ཐད་སྔར་སྲོལ་
རྒྱུན་འཛིན་གང་ཐུབ་བྱེད་བཞིན་པ་ལས་དབུ་སྐྲ་རས་ལྕོག་རྒྱག་གི་མེད།
གྲགས་པ་རིན་ཆེན་ནས་ ད་ ལྟའི་ ཤིང་ རྩའི་ སྤྲུལ་ མིང་ འཛིན་ པོ་ བསྟན་
འཛིན་ཆོས་གྲགས་(ཆོས་མིང་དངོས་ཀརྨ་ཡེ་ཤེས་རྒྱ་མཚོ་)བར་བླ་རབས་བཅུ་བཞི་
བྱུང༌། དགོན་པ་དེ་ནི་ཕག་གྲུའི་སྲིད་དབང་སོགས་ཀྱི་སྐབས་དར་རྒྱས་ཆེན་པོ་
145



བྱུང་འདུག་ཀྱང་བོད་ས་གནས་ཀྱི་སྲིད་དབང་དགེ་ལུགས་པས་བཟུང་རྗེས་རིམ་
བཞིན་ཉམས་རྒུད་དུ་གྱུར་འདུག་ཅིང་དམངས་གཙོའི་བཅོས་བསྒྱུར་གོང་དགེ་
འདུན་ཞལ་གྲངས་ ༣༠ ཙམ་དང༌། ཤིང་རྩའི་དགོན་ལག་ཡར་འབྲོག་སྐར་མ་
གླིང་རྩྭ་ཐང་གི་བྱང་ངོས་རི་བོའི་ཐོག་“ལ་ཝ་དགོན་”ཞེས་པ་དེར་བཙུན་མ་ཞལ་
གྲངས་༢ ༥ཙམ་ལས་མེད།
དགོན་པ་ཆགས་ཡུལ་གྱི་རི་བོ་དེ་གླང་ཆེན་འགྱིང་བ་ལྟ་བུའི་བརྗིད་ཉམས་
ལྡན་ཞིང་མདུན་ངོས་ན་ཡངས་ཤིང་རྒྱ་ཆེ་བའི་རྩྭ་ཐང་ཐོག་རྩ་ཆེའི་སྲོག་ཆགས་
རྐྱང་དང་དགོ་བ་སོགས་རི་དྭགས་ཀྱི་ཁྱུ་ཚོགས་དང༌། སྒོ་ཕྱུགས་འབྲི་གཡག་
དང་ར་ལུག་རྟ་སོགས་ཕན་ཚུན་འཆམ་མཐུན་མཉམ་གནས་ངང་རང་བྱུང་རྩྭ་
ཐང་གི་མཛེས་ལྗོངས་ཐོག་རྩི་བཅུད་སྣ་ཚོགས་ཀྱི་དཔལ་ལ་རོལ་བཞིན་དུ་མཆིས།
ལྷོ་ངོས་ཀྱི་གངས་རི་ནི་བཀའ་བརྒྱུད་ཆོས་ལུགས་པའི་ཆོ་ག་དཀོན་མཆོག་སྤྱི་
འདུས་ཀྱི་རྩ་གསུམ་མཆོད་པའི་(གཏོར་མ) དབྱིབས་ཇི་མ་ཇི་བཞིན་དུ་ཡོད་ཅིང་།
གནས་འདིར་ཞི་རྒྱས་དབང་དྲག་གི་ལས་ཇི་འདྲ་བསྒྲུབས་ཀྱང་འགྲུབ་བདེ་བར་
གྲགས།
དེང་སང་འདི་ཁུལ་དུ་དགོན་པས་འགན་འཁུར་དང་བས་བླངས་ཏེ་སྲོག་
ཆགས་སྲུང་སྐྱོབ་དང༌། སྐྱེ་ཁམས་ཁོར་ཡུག་སྲུང་སྐྱོབ་གང་ཐུབ་ཀྱིས་མ་འོངས་
པར་ས་མཐོའི་ཁྱད་ཆོས་ལྡན་པའི་ལྗོངས་རྒྱུའི་གནས་མཆོག་ཅིག་ཏུ་འགྱུར་རྒྱུར་
འབད་བརྩོན་བྱེད་བཞིན་དུ་ཡོད།
དགོན་ པ་ གནས་ ཡུལ་ དུ་ མཐོ་ ཚད་ རྒྱ་ མཚོའི་ ངོས་ ལས་ སྤྱི་ ཁྲེ་
༩ ༥༠༠ གཡས་གཡོན་ དང་། རྩེད་ཐང་ནས་ དགོན་ པ་བར་ལམ་ ཐག་སྤྱི་ལེ་
༡༧༥ སྣ་རྩེ་རྫོང་ནས་དགོན་བར་སྤྱི་ལེ་ ༡༦༨ མཚོ་སྨད་རྫོང་ནས་སྤྱི་ལེ་
༦༨ བཅས་ཡོད།
146



བྲག་ར་དགོན།
རྩེད་ཐང་ནས་སྣ་མཁར་རྩེ་རྫོང་ཕྱོགས་སུ་སྤྱི་ལེ་ ༡༩༦ཙམ་བསྐྱོད་ན་བྲག་
ར་དགོན་དུ་སླེབས་ཤིང་། དགོན་པའི་མཚན་ཆ་ཚང་ལ་“བྲག་ར་བསམ་གཏན་
ཆོས་གླིང་དགོན་”ཞེས་ཞུ། །
དགོན་པ་དེ་ནི་ཐོག་མར་བྲག་ར་སྐུ་ཕྲེང་དང་པོ་རཀྵས་ཕྱག་བཏབ་ཅིང་།
དེ་ཡང་བྲག་ར་སྐུ་ཕྲེང་དང་པོ་ནི། དགོན་པ་དེ་དང་ཉེ་བའི་སྐྱེས་སྡོང་ཞེས་པའི་
ས་ཆར་འཁྲུངས། ཆུང་དུས་ཁྱིམ་ལ་ར་གཅིག་ཡོད་པ་དེའི་ ར་རྫི་གནང་ཞིང༌།
དེ་ནས་ར་དེ་ཕུ་མ་གཡུ་མཚོའི་རྒྱབ་ཀྱི་གྲོང་ཞིག་ལ་བཅོལ་གནང་བས་ཡུལ་དེར་
ད་ལྟའང་“ར་བཅོལ”ཟེར་བ་དང༌། རིམ་བཞིན་ར་དེ་གཟུགས་སྟོབས་ཆེ་བ་
རྐྱང་ལྟ་བུ་ཞིག་ཆགས་པས་ཡུལ་དེར་“ར་རྐྱང”ཞེས་ཀྱང་ཟེར། །
དེ་རྗེས་ཁོང་གིས་ར་དེ་ཚུར་སྐོང་ནས་ལམ་དུ་དེད་བཞིན་དུ་ “ད་ར་ཁྱོད་
གང་དུ་བསྡད་ཀྱང༌ང་དེ་གར་སྡོད་ཀྱི་ཡིན་”ཞེས་གསུངས་པས་ར་དེས་ད་ལྟའི་
དགོན་པ་ཆགས་ཡུལ་དུ་ཉལ་ནས་མ་ལངས་སྟབས་ཁོང་གིས་དེ་གར་དགོན་པ་
བཏབ་པ་དང༌། དགོན་པའི་མིང་ལའང་“བྲག་ར་དགོན་”ཞེས་གསོལ། ཇུན་
གར་བའི་དམག་དེ་གར་ཡོང་དུས་ཁོང་གིས་སྐུ་གཟན་ཉི་ཟེར་ལ་བཀལ་བ་སོགས་
རྫུ་འཕྲུལ་མང་པོ་བསྟན་ནས་བཀག་པས་དགོན་པ་མ་གཏོར་བ་མ་ཟད། སྡིག་
བཤགས་སུ་དགོན་པའི་མཐའ་བསྐོར་ལ་ལྕང་མའང་མང་པོ་བཙུགས། །
ཕྱིས་སྐུ་ཕྲེང་བཞི་པ་ཀུན་བཟང་པད་མ་འགྲོ་འདུལ་རྡོ་རྗེ་འཆང་གིས་རྡོ་རྗེ་
བྲག་གི་མཁན་པོ་གནང་རྗེས་ཆོས་ལུགས་བཀའ་བརྒྱུད་ནས་སྙིང་ཐིག་ཏུ་བསྒྱུར་
གནང་མཛད། ཁོང་གིས་ཤེལ་བྲག་ནས་མཆོད་རྟེན་དང་སྐུ་བཅུ་གཉིས་གཏེར་
147



ནས་བཞེས་པ་དགོན་པའི་ནང་རྟེན་དུ་བཞུགས། བྲག་ར་སྐུ་ཕྲེང་དང་པོ་རཀྵ་
ནས་ད་ལྟ་འཚོ་བཞུགས་རྣམ་གྲོལ་མདོ་སྔགས་བསྟན་འཛིན་རྡོ་རྗེ་བར་སྐུ་ཕྱོགས་ཨ་
དྲུག་བྱུང་། །
ད་ལྟ་དགོན་པའི་ནང་སྟོན་པའི་སྐུ་ཐོག་བརྩེག་ཉིས་ལྡན་དང་། གུ་རུ་
མཚོ་སྐྱེས་རྡོ་རྗེ་སོགས་ཀྱི་སྐུ་བརྙན་མཇལ་རྒྱུ་ཡོད།
ད་དུང་དགོན་པ་དེའི་རི་རྒྱབ་ཏུ་བྲག་“རཊྛ་མེ་གླིང་”ཞེས་པའི་ཇོ་དགོན་
གྱི་རྗེས་ཤུལ་ཞིག་ཀྱང་མཇལ་རྒྱུ་ཡོད།།
དགའ་ཚལ་སྦུག་དགོན།
དེ་ཡང་རྩེད་ ཐང་ནས་ལམ་ཐག་སྤྱི་ལེ་ ༤ ༥ཙམ་ བསྐྱོད་ན་ གྲྭ་ནང་རྫོང་
ཁོངས་རྒྱལ་གླིང་ཚོགས་པ་དགོན་དུ་སླེབས་ཤིང༌། རྒྱལ་གླིང་ཚོགས་པ་དགོན་ནི་
ཁ་ཆེ་པཎ་ཆེན་གྱི་དངོས་སློབ་མཁན་ཆེན་བྱང་ཆུབ་དཔལ་བས་རབ་བྱུང་བཞི་
པའི་ཤིང་སྤྲེལ་(༡༢༢༩ ) ལོར་ཕྱག་བཏབ་པའི་ཚོགས་པ་སྡེ་བཞིའི་ཡ་གྱལ་
ཞིག་ཡིན་པ་དང༌། རྒྱལ་གླིང་ཚོགས་པ་དགོན་ནས་ཤར་ངོས་སུ་སྤྱི་ལེ་ ༢ ཙམ་
ཕྱིན་ན་དགའ་ཚལ་སྦུག་དགོན་དུ་སླེབས།
དེ་ཡང་དགའ་ཚལ་སྦུག་དགོན་ནི་རྒྱལ་ གླིང་ཚོགས་པའི་དགོན་བདག་
རྒྱལ་ཚོགས་དཔའ་བོ་རིན་པོ་ཆེ་སྐུ་ཕྲེང་རིམ་བྱུང་གི་བཞུགས་གནས་ཡིན་པ་མ་
ཟད་དེ་གར་རྒྱལ་གླིང་ཚོགས་པ་དགོན་གྱི་དགེ་འདུན་བགྲེས་གྲས་བསྙེན་སྒྲུབ་
གནང་ས་དང་། རིག་པ་བཀྲ་བའི་དགེ་འདུན་གཞོན་གྲས་གཞུང་ཆེན་ལ་སྦྱངས་
པ་གནང་ས་ཞིག་ཡིན་པས་སྙན་གྲགས་གང་སར་ཁྱབ་ནས་སྔར་དེ་གར་ རང་
དགོན་ཙམ་མ་ཟད་ལྷ་ས་ཁུལ་དང་། གཙང་ཁུལ། མདོ་སྨད། འབྲུག་ཡུལ་
སོགས་ནས་ཀྱང་གཞུང་ཆེན་ལ་སྦྱངས་པ་གནང་མཁན་མང་པོ་ཕེབས་ཀྱི་ཡོད།
148



དགའ་ཚལ་སྦུག་དགོན་པའི་ནང་ཨོ་རྒྱན་རིན་པོ་ཆེ་སྣང་སྲིད་ཟིལ་གནོན་
སྲིད་ན་དཀོན་པའི་བྱིན་རྟེན་ཇི་སྙེད་གཟུངས་སུ་བཞུགས་པའི་གཡས་གཡོན་དུ་
ཀུན་མཁྱེན་ཀློང་ཆེན་དང༌། ཀུན་མཁྱེན་འཇིགས་མེད་གླིང་པ་ཐུབ་པའི་དབང་
པོ། རྒྱལ་ཚོགས་དཔའ་བོ་སྐུ་གོང་མའི་འདྲ་སྐུ་སོགས་དང༌། དེ་བཞིན་རྣམ་
སྲས་འཇའ་རྙིང་མ་ལ་སོགས་པའི་ཞལ་ཐང་ཆེས་རྙིང་མ་མང་པོ་དང༌། སྐུ་ཚབ་
གཏེར་ལྔའི་ཡ་གྱལ་ཞིག་སོགས་བྱིན་རླབས་ཤིན་ཏུ་ཆེ་བའི་སྐུ་གསུང་ཐུགས་རྟེན་
མང་པོ་ཞིག་མཇལ་རྒྱུ་ཡོད་ལ། ཁྱད་པར་དུ་“པཎ་ཆེན་རྫ་སྐུ་”རིན་པོ་ཆེ་མཇལ་
རྒྱུ་ཡོད་པ་དེ་ནི། སྔར་དགོན་པའི་ནང་རྟེན་ གཙོ་བོ་ཞིག་ ཡིན་ལ་ ཐོག་ མར་
ཚོགས་པ་སྡེ་བཞིར་ “པཎ་ཆེན་རྫ་སྐུ་” རིན་པོ་ཆེ་རེ་རེ་ཡོད་ཀྱང་ད་ལྟ་ངོ་མ་
བཞུགས་པ་ནི་འདི་རང་ལས་མེད།
ད་དུང་“པཎ་ཆེན་རྫ་སྐུ་”རིན་པོ་ཆེ་རང་བྱོན་ཇི་ལྟར་ཕེབས་ཚུལ་ལོ་རྒྱུས་
ངོ་མཚར་ཅན་ཞིག་ཡོད་པ་སྟེ།
སྔར་པཎ་ཆེན་གྱི་ཞལ་སློབ་རྫ་མཁན་ཞིག་ཡོད་པ་དེ་པཎ་ཆེན་རིན་པོ་ཆེའི་
དྲུང་དུ་བཀའ་ཆོས་ཞུ་བར་འགྲོ་དུས་ནུབ་ངོས་སུ་བསྐྱོད་དགོས་པས་ལྟག་ཁུང་ལ་
ཉི་མ་ཤར་བ་དང༌། དགོང་དྲོ་ཤར་ངོས་སུ་ལོག་དུས་ཀྱང་ལྟག་ཁུང་ལ་ཉི་མ་ཤར་
གྱི་ཡོད་ པས་མིང་ལའང་“ རྫ་མཁན་ལྟག་པ་ ཉི་ ཤར་” ཞེས་ ཟེར། པཎ་ཆེན་
དགོངས་པ་རྫོགས་རྗེས་རྫ་མཁན་གྱིས་དད་སེམས་དཔག་མེད་དང༌། བློ་ཕམ་
དཔག་མེད་ངང་པཎ་ཆེན་གྱི་འདྲ་སྐུ་ཁ་ཤས་བཞེངས་དགོས་སྙམ་ནས་བཞུགས་
ཁྲི་བཟོ་ཐུབ་ཀྱང་འདྲ་སྐུ་བཞེངས་མ་ཐུབ་པས་བཞུགས་ཁྲི་རེ་རེའི་སྟེང་འདམ་
བག་རྡོག་རྡོག་རེ་བཞག་ནས་དེ་ནུབ་གཉིད་དུ་ཡུར་བ་ན། ཕྱི་ཉིན་ཞོགས་པ་ངོ་
མཚར་ཁྱད་དུ་འཕགས་པའི་འདྲ་སྐུ་རང་བྱོན་ཕེབས་པས་རབ་ཏུ་དགའ་ཞིང་
པཎ་ཆེན་རིན་པོ་ཆེར་རབ་ཏུ་དད་པར་གྱུར། དེ་ལྟ་བུ་བྱིན་རླབས་ཚན་ཁ་
འབར་བའི་“པཎ་ཆེན་རྫ་སྐུ་རིན་པོ་ཆེ་”ཆེད་དུ་མཇལ་བར་ཕེབས་མཁན་ཐག་
རིང་ཐུང་ག་ས་ག་ནས་ཧ་ཅང་མང་པོ་ཡོད།
149



ད་དུང་དགའ་ཚལ་སྦུག་དགོན་ནི་གྲོང་དང་མ་འདྲེས་ པའི་ རི་ སུལ་ གྱི་
མཛེས་ལྗོངས་ནང་གནས་ཡོད་ལ། རྩྭ་ཆུ་འཛོམས་ཤིང་། འབྲས་ལྡན་ལྗོན་པས་
བསྐོར་བའི་དབེན་པའི་གནས་ཉམས་དགའ་བ་ཞིག་ཡོད་པས་ཆོས་བཤའ་མ་བྱ་
སའི་གནས་མཆོག་རང་ཡིན་ནོ།།
150



ལེའུ་དྲུག་པ། ལྷོ་ཁར་འཁྲུངས་པའི་གྲགས་ཅན་
མི་སྣ་འགའ་ཞིག
བཙན་པོ་ཁྲི་སྲོང་ལྡེ་བཙན།
འཛིན་མའི་ཁྱོན་ན་སྙན་པ་ལྡིར་བ་ཡི། ། འཁོར་ལོས་སྒྱུར་རྒྱལ་ཁྲི་སྲོང་ལྡེ་
བཙན་ཞབས། ། གངས་ལྗོངས་བསྟན་པའི་པད་ཚལ་སྐྱོང་ བའི་ མགོན། །
མཛད་འཕྲིན་ནམ་མཁའི་ནོར་བུའི་ཚུལ་དུ་ ཤར། ། གང་གི་ཐུགས་དགོངས་
ཁྱུང་སྔོན་སྐྱེས་བཟང་གིས། ། མཐའ་འཁོབ་མུན་པའི་སྨག་རུམ་ཡོངས་བཅོམ་
ནས། ། གངས་ཅན་རབ་བྱུང་ཐོག་མ་སད་མི་བདུན། ། ཐོག་མར་བྱུང་སོགས་
མཛད་འཕྲིན་བརྗོད་ལས་འདས། ། སྙིགས་མའི་མགོན་པོ་པད་མ་འབྱུང་གནས་
དང༌། ། མཁན་ཆེན་བོ་དྷི་ས་ཏྭ་སྤྱན་དྲངས་ནས། ། བསམ་ཡས་མི་འགྱུར་ལྷུན་
གྲུབ་ གཙུག་ ལག་ ཁང༌། ། ངོ༌ མཚར་ ཟངས་ མདོག་ དཔལ་ རི་ གཉིས་ པ་
བཞེངས། ། སྐད་གཉིས་སྨྲ་བའི་ལོ་ཙཱ་བ་རྣམས་ཀྱིས། ། གསང་སྔགས་ཕྱི་ནང་
གཞུང་ལུགས་དྲི་མེད་རྣམས། ། ལེགས་ པར་ བསྒྱུར་ ཏེ་ དར་ སྤེལ་ མཛད་ པ་
ཡི། ། བཀའ་དྲིན་ནོར་བུའི་ལྷུན་པོས་གཞལ་དུ་ཅི། །
བཙན་པོ་ཁྲི་སྲོང་ལྡེ་བཙན་ནི་བསམ་ཡས་བྲག་དམར་མགྲིན་བཟང་དུ་
ཡབ་ཁྲི་ལྡེ་གཙུག་བརྟན་དང་ཡུམ་ཀེམ་ཤིང་ཀོང་ཇོ་གཉིས་ཀྱི་སྲས་སུ་མེ་མཁའ་
རྒྱ་མཚོ་ལོ་ ༡༦༧སྤྱི་ལོ་༧༩༠ ལྕགས་རྟ་ལོར་སྐུ་འཁྲུངས།(འདིའི་འཁྲུངས་ལོ་བཞེད་
པ་མི་མཐུན་པ་མང་པོ་ཡོད་ལ་ལྷག་པར་དུ་ཏུན་ཧོང་གི་ཡི་གེ་ཞིག་ན་ཁྲི་སྲོང་ལྡེ་བཙན་ཀོང་
151



ཇོའི་སྲས་མིན་པར་སྣ་ནམ་བཟའི་སྲས་ཡིན་པའང་འཁོད་ཡོད་པས་ དེའི་རྗེས་འབྲངས་
དཔྱད་རྩོམ་ཡང་མི་ཉུང་བ་ཞིག་ཡོད་ཀྱང་འདིར་རང་ལུགས་ལྟར་བྲིས།) དགུང་ལོ་བཅུ་
གསུམ་སྐབས་ཡབ་གཤེགས་ནས་རྒྱལ་སར་འཁོད། བཙུན་མོ་ཚེ་སྤང་བཟའ་མེ་
ཏོག་སྒྲོན། འབྲོ་བཟའ་བྱང་ཆུབ་སྒྲོན། ཕོ་ཡོང་བཟའ་རྒྱལ་མོ་བཙུན། འཁར་
ཆེན་བཟའ་མཚོ་རྒྱལ། མཆིམས་བཟའ་ལྷ་མོ་བཙན་ལྔ་ཁབ་ཏུ་བཞེས། ཡབ་
རྒྱལ་པོ་འདས་ནས་ཁྲི་སྲོང་ནར་མ་སོན་བར། བློན་པོའི་ཁྲོད་ནས་དབང་ཆེ་བ་
ཞང་མ་ཞང་དང༌། སྟག་ར་ཀླུ་གོང་སོགས་ཀྱིས་བོད་དུ་བཀྲ་མི་ཤིས་པ་བྱུང་བ་
དང༌། བཙན་པོ་ཚེ་ཐུང་བ་སོགས་ཆོས་བྱས་པས་ལན། ཇོ་བོ་ཤཱཀྱ་མུ་ནེ་རྒྱའི་ལྷ་
ཡིན་པས་རྒྱ་ཡུལ་དུ་སྐྱེལ་བ་བཟང་ཞེས་བཤད་དེ་ཇོ་བོ་གཞན་དུ་བསྐྱལ་ཐབས་
བྱས་ཀྱང་མ་ཐེག་པར་ས་འོག་ཏུ་སྦས། འཕྲུལ་སྣང་གཙུག་ལག་ཁང་དུ་བཤས་
ར་བྱས། བྲག་དམར་མགྲིན་བཟང་ཉམས་བཤིག་ཚབས་ཆེན་བཏང་། སྔར་
སྲོང་བཙན་གྱིས་ཆོས་སྤེལ་བ་དེར་མ་འདོད་པའི་རྣམ་འགྱུར་མང་པོ་བསྟན།
ཆོས་བྱས་མི་ཆོག་པའི་ཁྲིམས་བཅད། དེའི་ཚེ་མི་འགའ་ཞིག་ཤི་བ་དང་། སྨྱོ་བ།
མུ་གེ། ནད་ཡམས་སོགས་བྱུང་བ་རྒྱུའི་ལྷས་བྱུང་བར་བཤད་དེ་ཇོ་བོ་ས་འོག་
ནས་བཏོན་ཏེ་མང་ཡུལ་སྐྱིད་གྲོང་དུ་བསྐྱལ། །
ཡུན་རིང་མ་སོང་བར་རྒྱལ་པོ་ནར་སོན་པས་བློན་པོ་ཆོས་ལ་དགའ་བ་
རྣམས་དང་གྲོས་མོལ་གནང་ནས། ཐོག་མར་མ་ཞང་ཁྲོམ་པ་སྐྱེས་ ཐབས་སྣ་
ཚོགས་ཀྱིས་སྟོད་ལུང་བྲང་ཕུ་རུ་གསོན་པོར་བང་སོར་བཅུག སྟག་ར་ཀླུ་གོང་
བྱང་དུ་སྤྲུགས། ཇོ་བོ་མང་ཡུལ་ནས་ལྷ་སར་སྤྱན་དྲངས་ཏེ་ར་ས་འཕྲུལ་སྣང་གི་
གཙང་ཁང་དབུས་མར་བཞུགས་སུ་གསོལ། ཁ་ཆེ་སྐྱེས་བཟང་གི་བུ་ཨནནྡ་ར་ས་
དང༌། ར་ཆེ་གཉིས་བོས་ནས་ལོ་ཙཱ་བྱེད་དུ་བཅུག་ནས་ཆོས་དང་བོན་གཉིས་
རྩོད་པས་བོན་ཕམ། བོན་དཔེ་རྣམས་གཏེར་དུ་སྦས། འཕྲལ་གྱི་འགལ་རྐྱེན་
བཟློག་ཐབས་ ཙམ་ མ་ གཏོགས་ བོན་ ཆོས་ བྱས་ མི་ ཆོག་ པའི་ཁྲིམས་ བསྒྲགས།
རྒྱལ་བློན་རྣམས་གྲོས་བྱས་ཏེ་སྦ་གསལ་སྣང་རྒྱ་གར་དུ་མངགས་ཏེ་མཁན་པོ་བོ་
152



དྷི་ས་ཏྭ་སྤྱན་དྲངས།
དེ་ནས་མཁན་སློབ་ཆོས་གསུམ་འཛོམས་ནས་གཙུག་ལག་ཁང་བཞེངས་པ་
ལ་མངོན་དུ་ཕྱོགས་པ་ན། ཆོས་ ལ་ མི་ དགའ་བའི་བློན་པོ་རྣམས་ ཀྱིས་ སློབ་
དཔོན་གྱི་རྫུ་འཕྲུལ་གྱིས་ལྷ་ཀླུ་དམ་ལ་བཏགས་པ་ཡིན་པས་ཡུན་རིང་གནས་མི་
ཐུབ་པ་དང་། རྒྱལ་པོའི་བཙུན་མོ་འཁར་ཆེན་བཟའ་འཚོ་རྒྱལ་སློབ་དཔོན་གྱིས་
ཁབ་ཏུ་བཞེས་ པ་ སོགས་མ་རུང་ པའི་ སྙན་ ཕྲ་རྒྱལ་པོ་ལ་ཞུས་ཀྱང་ཆོས་རྒྱལ་
ཐབས་ལ་མཁས་པས་སད་མི་བདུན་(དཔལ་དབྱངས་སམ་རྦ་རཏྣ། རྦ་གསལ་སྣང་
ངམ་ཡེ་ཤེས་དབང་པོ། པ་གོར་བི་རོ་ཙ་ན། ངན་ལམ་རྒྱལ་བ་མཆོག་དབྱངས། འཁོན་
ཀླུའི་དབང་པོ། རྨ་ཨ་ཙརྱ་རིན་ཆེན་མཆོག ལས་གསུམ་རྒྱལ་བ་བྱང་ཆུབ་)སོགས་བོད་
ཕྲུག་བརྒྱ་ཕྲག་མང་པོ་རབ་ཏུ་བྱུང་སྟེ་རྒྱ་གར་དུ་ལོ་ཙཱ་སློབ་ཏུ་བཏང༌། མངའ་
འོག་གི་འབངས་ཀུན་ཚོགས་པའི་དབུས་སུ་འདི་སྐད་ཅེས་གསུངས། “ང་རྒྱལ་
པོའི་ཁྲི་ལ་འཁོད་རིང་ལག་རྗེས་ཆེན་པོ་ཞིག་ཕྱི་རབས་པ་རྣམས་ལ་མིག་སྟོན་རྒྱུ་
ཡོད་པ་འཇོག་རྒྱུའི་དམ་བཅའ་བཞག་ཟིན། དེས་ན་ཁྱེད་ཚོས། རྒྱུ་ཤེལ་ལས་
གྲུབ་པའི་མཆོད་རྟེན་ཤར་རི་དང་མཉམ་པ་ཞིག་བཞེངས་རྒྱུ་དང་གཅིག ཞང་
པོ་རྒྱུའི་ཡུལ་མཐོང་བའི་མཁར་ཞིག་བརྩིགས་རྒྱུ་དང་གཉིས། ཧས་པོ་རི་ཟངས་
ཀྱིས་བཏུམས་རྒྱུ་དང་གསུམ། ཀ་ཆུ་ཐང་ལ་ཁྲོན་པ་འདོམ་དགུ་བརྒྱ་དགུ་བཅུ་
ཡོད་པ་ འདྲུ་རྒྱུ་དང་བཞི། ཝ་ལུང་གྲོག་ ཤུར་ གསེང་ ཕྱེས་བཀང༌ རྒྱུ་དང་ལྔ།
ཡར་ཀླུང་གཙང་པོ་བསམ་ཡས་ཕུ་ལ་འདྲེན་རྒྱུ་དང་དྲུག དཀོན་མཆོག་གི་རྟེན་
བཞུགས་སའི་ལྷ་ཁང་བྲེ་ཚད་ཙམ་བཞེངས་རྒྱུ་དང་བདུན་བཅས་ཀྱི་ནང་ནས་
གང་ཞིག་བྱ་རྒྱུ་འདེམས་ཤིག” ཅེས་གསུངས་པས་གཞན་རྣམས་ལན་འབུལ་མི་
ནུས་པར་ལུས་པའི་ཚེ། ཆོས་ ལ་ དད་ པའི་བློན་པོ་འགོས་ དང༌། ཞང་ཉང་
བཟང༌། གཉེར་ སྟག་ བཙན་གདོང་གཟིགས་ སོགས་ ཡར་ བཞེངས་ཏེ་ གཞན་
རྣམས་རེ་རེ་བཞིན་གྲུབ་མི་ནུས་པའི་རྒྱུ་མཚན་ཞིབ་ཏུ་ཞུས་རྗེས། གཙུག་ལག་
ཁང་བྲེ་ཚད་ཙམ་བཞེངས་པར་ ཁས་བླངས་པས་ཐམས་ཅད་ཀྱིས་དེ་བཞིན་བྱ་
153



རྒྱུར་མོས་མཐུན་བྱས་པས་མཁན་སློབ་ཆོས་གསུམ་གྱི་བཀའ་བཀོད་འོག་བསམ་
ཡས་མི་འགྱུར་ལྷུན་གྱིས་གྲུབ་པའི་སྤྲུལ་པའི་གཙུག་ལག་ཁང་རྟེན་དང་བཅས་པ་
ལེགས་པར་བཞེངས།
སྟག་གི་ལོ་ལ་རྨང་བཏིང་ནས་རྟའི་ལོ་ལ་རྫོགས་པར་གྲུབ་སྟེ་མཁན་སློབ་
གཉིས་ཕྱིར་ལོག་ཕེབས་རྩིས་གནང་བ་ན། རྒྱལ་པོས་ཕྱག་བཙལ། བསྐོར་བ་དུ་
མ་མཛད། སྤྱན་ཆབ་མང་དུ་ཤོར་ནས་བདག་མ་ཤི་བར་མཁན་སློབ་གཉིས་བོད་
དུ་བཞུགས་རོགས་ཞེས་གསུངས་པས་རེ་ཞིག་བསམ་ཡས་སུ་བཞུགས་ཏེ་ཆོས་
རྒྱལ་གྱི་ཐུགས་དགོངས་ལྟར་མཁན་སློབ་ཆོས་གསུམ་དང༌། ལོ་ཙཱ་བ་ཅོག་རོ་
ཀླུའི་རྒྱལ་མཚན་དང་སྐ་བ་དཔལ་བརྩེགས་བཅས་རང་རང་གི་ཁྲི་ལ་བཞུགས།
ཆོས་རྒྱལ་གྱིས་ཞུ་བ་པོ་དང་། ལོ་ཙཱ་བ་གཉིས་ཀྱིས་ཡིག་སྒྱུར་མཛད་དེ་ལོ་གཉིས་
རིང་སློབ་དཔོན་དང༌ ཅོག་རོ་གཉིས་ཀྱིས་ གསང་སྔགས་ནང་གི་ རྒྱུད་ སྡེ་བཅོ་
བརྒྱུད་བསྒྱུར་བ་དང་། མཁན་ཆེན་བོ་དྷི་ས་ཏཱ་དང་། ལོ་ཙཱ་བ་སྐ་བ་དཔལ་
བརྩེགས་གཉིས་ཀྱིས་ཕྱིའི་གསང་སྔགས་རྣམས་བསྒྱུར་ཏེ་རྒྱ་དཔེ་རྣམས་བསམ་
ཡས་དཀོར་མཛོད་གླིང་དུ་བཞག་
མདོར་ན་ཆོས་རྒྱལ་འདིས་སྐུ་ཚེ་གང་བོར་གངས་ཅན་བསྟན་སྲིད་ཀྱི་འགྲོ་
དོན་བླ་ན་མེད་པའི་མཛད་རྗེས་རླབས་པོ་ཆེ་རི་རྒྱལ་ལྷུན་པོ་དང་གཉིས་སུ་མེད་
པ་འཇོག་གནང་མཛད་ པས་བོད་ཀྱི་ལོ་ རྒྱུས་ཐོག་ཆོས་རྒྱལ་མེས་དབོན་རྣམ་
གསུམ་ཞེས་(སྲོང་བཙན་དང་། ཁྲི་སྲོང་ལྡེ་བཙན། ཁྲི་རལ་པ་ཅན་)སྙན་པའི་གྲགས་
པ་འཛམ་གླིང་ཐ་གྲུ་ཡོངས་ལ་ཁྱབ།
དེ་ལྟར་ན་ཡང་སྐྱེ་རྒུའི་བདག་པོའང་མི་རྟག་པའི་འདུས་བྱས་ཀྱི་ཆོས་ཉིད་
ལྡོག་ཏུ་མེད་ པས་དགུང་ལོ་ལྔ་བཅུ་ང་དྲུག་ མེ་མཁའ་ རྒྱ་མཚོ་ལོ་ ༢༢ ༡སྤྱི་ལོ་
༨༤ ༥ ཤིང་གླང་ལོར་དགོངས་པ་ཆོས་དབྱིངས་སུ་ཐིམ། (འདིའི་འདས་ལོ་ལའང་
བཞེད་པ་མི་མཐུན་པ་མང་།)
154



ཐོན་མི་སམ་བྷོ་ཊ།
ལོ་རྒྱུས་ཕྲེང་བ་ཆུ་རྒྱུན་རིང་མོའི་ནང་། ། ཤེས་རིག་འདྲེན་བྱེད་ཟུམ་པའི་
བོད་འབངས་ཀྱི། ། མིག་འབྱེད་གསེར་གྱི་ཐུར་མ་སམ་བྷོ་ཊ། ། བཀའ་དྲིན་
འཛིན་མའི་ཁྱོན་ན་གཤོང་བ་མཚར། ། འཁྲུངས་པའི་ཡུལ་ནི་ལྷོ་ཁའི་གཉན་གྱི་
ཡུལ། ། ཆུང་ནས་སྲོང་བཙན་ཆེན་པོའི་བཀའ་བློན་མཛད། ། བལ་བཟའ་རྒྱ་
བཟའ་བསུ་སོགས་རྒྱལ་ཐབས་ལས། ། ཆེན་པོའི་བྱ་བས་རྒྱལ་པོ་མཉེས་པར་
བྱས། ། ཁྱད་པར་ངལ་བ་བརྒྱ་ཕྲག་བཟོད་བྱས་ཏེ། ། འཕགས་ཡུལ་བྱོན་ནས་
མཁས་དབང་དུ་མ་བསྟེན། ། རྒྱལ་པོའི་བཀའ་དང་དམངས་ཀྱི་རེ་བ་ལྟར། །
ད་ལྟའི་བོད་ཡིག་འདི་ཉིད་གསར་བཟོ་མཛད། ། མུན་གླིང་སྐྱ་རེངས་དང་པོ་དེ་
ནས་གསལ། ། རང་རིགས་རིག་པའི་རྩལ་ཡང་དེ་ནས་རྒྱས། ། སྨན་ལྗོངས་
སྟོབས་དང་འབྱོར་པ་དེ་ནས་འཕེལ། ། སངས་རྒྱས་བསྟན་པའི་ཉི་མའང་དེ་
ནས་ཤར། །
ཐོན་མི་སམ་བྷོ་ཊ་ཞེས་གྲགས་པའི་བ་དན་བླ་ན་འབར་བ་དེ་ནི་“བཙན་པོ་
ལྡེ་སྤྲུལ་པོ་གནམ་གཞུང་བཙན་རིང་སླན་ཆད་བློན་ཆེན་བགྱིས་པའི་རབས་ལ་
....དེ་ཡི་འོག་ཏུ་ཐོན་མི་འབྲིང་པོ་རྒྱལ་བཙན་ཨ་ནུས་བྱས་”ཞེས་ཏུན་ཧོང་
ནས་ཐོན་པའི་བོད་ཀྱི་ཡིག་ཆའི་ནང་འཁོད་པ་ལྟར་ན་ཐོན་མིའི་གདུང་རྒྱུད་ནི་
བོད་རྗེའི་བཀའ་བློན་གྱི་རྒྱུད་པ་རྙིང་གྲས་ལྷོ་ཁའི་གཉལ་གྱི་ཐོན་མི་སྣང་གྲགས་
ཀྱི་སྲས་སུ་དུས་རབས་བདུན་པའི་ནང་སྐུ་བལྟམས། ཁོང་གཞོན་ནུའི་སྐབས་ཀྱི་
མཚན་ལ་ཨ་ནུ་ཞེས་གསོལ། ཁོང་ནི་རྒྱལ་པོ་སྲོང་བཙན་སྒམ་པོའི་བཀའི་མདུན་
ན་འདོན་རྣམས་ཀྱི་ནང་ནས་མཁྱེན་རབ་རྨད་དུ་བྱུང་བ་ཆེས་བསྔགས་པར་འོས་
པ་རྒྱལ་ཐབས་ཀྱི་ཆེན་པོའི་གྲོས་ལ་དབང་བ་ཞིག་ཡིན་ལ། བོད་ཀྱི་ལོ་རྒྱུས་ཐོག་
155



སྙན་གྲགས་ཆེ་བའི་འཕྲུལ་བློན་མཛངས་མི་བདུན་གྱི་བཞི་ པའང་ཡིན། སྲོང་
བཙན་སྒམ་པོའི་བཀའ་ལྟར་རྒྱལ་པོའི་བཙུན་མོར་བལ་བཟའ་དང་རྒྱ་བཟའ་
བསུ་བའི་ཆེན་པོའི་བྱ་བར་ཞུགས་ནས་བཀའ་བཞིན་སྒྲུབ་པའི་མཆོད་པས་རྒྱལ་
པོ་མཉེས་པར་བྱས། ལྷག་པར་རྒྱལ་པོ་སྲོང་བཙན་གྱིས། མགར་ཡུལ་བཟང་
དང་འཁོར་མང་པོ་རྒྱུ་དངོས་གྱ་ནོམ་པའི་རྫོང་བརྡ་རྒྱ་ཆེ་དང་བཅས་རྒྱ་གར་དུ་
མངགས་ཀྱང་འཁོར་ཕལ་ཆེར་ཚད་པས་ཤི། མགར་ཡུལ་བཟང་ཁོ་རང་ཡང་ཤི་
ལ་ཁད་དུ་གྱུར་པ་དང་ནོར་རྣམས་ཀྱང་རྫོགས་ཏེ་རྒྱལ་པོའི་ཐུགས་དགོངས་མ་
འགྲུབ།
དེ་དུས་ཐོན་མི་སམ་བྷོ་ཊ་ལོ་བཅོ་ལྔར་སོན་ཞིང་། རྒྱལ་པོས་བྱིས་པ་དེ་
རིག་པ་རྣོ་ཞིང་བརྩོན་འགྲུས་ཆེ་བ་མཁྱེན་ནས་ཐོན་མི་ཁོང་ལ་གྲོགས་ངོ་ཚ་ཤེས་
ཤིང་ཁྲེལ་ཡོད་པ། སྟག་ལོ་དེ་ཕྲེང་སོགས་ལོ་གཞོན་བཅུ་དྲུག་དང་བཅས་པ་ལ་
གསེར་དང་རྟ་དྲེལ་སོགས་དངོས་སྐྱེས་ཕུན་སུམ་ཚོགས་པ་བསྐུར་ནས་སླར་ཡང་
རྒྱ་གར་ དུ་ མངགས། ཞེས་སྨྱུ་གུའི་ བསྟན་ བཅོས་ “ འཕྲུལ་ གྱི་ མེ་ལོང་” ནང་
གསལ་བ་ལྟར་རྒྱ་གར་ལ་ཕེབས་ཏེ་ཡིག་རིགས་སྦྱངས་པ་དང༌། དེ་རྗེས་ཕྱིར་
ཕེབས་ནས་ད་ལྟའི་བོད་ཡིག་འདི་གསར་གཏོད་གནང་། ཐོན་མིའི་མཚན་དང་
འཁྲུངས་ཡུལ་སྐོར་ལ་རྒྱལ་དབང་སྐུ་ཕྲེང་ལྔ་པས། “གཉལ་ནས་ཐོན་མི་ཨ་ནུའི་
བུ། སམ་བྷོ་ཊ”ཞེས་གསུངས་པ་དང༌། སྐྱོགས་སྟོན་རིན་ཆེན་བཀྲ་ཤིས་ཀྱིས།
“ཐུ་མི་ས་འབོར། ལྷོ་གཉལ་གྱི་ཐུ་མི་སྣང་གྲགས་ཀྱི་བུ་ཨ་ནུ་སྟེ། སམ་བོ་ཌ་
དང༌། སམ་བ་དྲ་སོགས་རྒྱ་སྐད་དུ་བཞེད་པ་མཁན་ཡང་ཡོད་ཀྱང་། འདི་
གཉལ་ན་ཡོད་པ་ས་འབུར་པོ་ཞིག་འདུག་པས་ས་འབོར་ཡིན་པ་འདྲ། གང་
ལྟར་ནའང་བོད་སྐད་དུ་སྣང་”ཞེས་གསུངས་པ་སོགས་ཡང་སྙིང་“ཨ་ནུ་”ཞེས་ཞུ་
བ་དེ་ཡབ་སྲས་སུ་ཡིན་མིན་བཞེད་དགོངས་མི་མཐུན་པ་ཡོད་པས་འདིར་ཁོ་བོའི་
ལྟ་བ་གསལ་པོར་ཞུས་ན་འདི་ལྟ་སྟེ།
ཐོན་མི་སམ་བྷོ་ཊ་ནི་གཉལ་གྱི་ཐུ་མི་སྣང་གྲགས་ཀྱི་བུ་ཡིན་པ་ལས་ཐོན་མི་
156



ཨ་ནུའི་བུ་སམ་བྷོ་ཊ་མིན་པར་འདོད། སྤྱིའི་ཕྱིར་ཞེ་ན། སུམ་རྟགས་ཀྱི་རྩ་བའི་
མཛད་བྱང་དུ་ “བ་ཡའ་ ཀ་ར་ན་ལུང་སྟོན་པ་རྩ་བ་སུམ་ཅུ་པ་དང་རྟགས་ཀྱི་
འཇུག་པ་ཞེས་བྱ་བ་སློབ་དཔོན་ཨ་ནུས་མཛད་པ་རྫོགས་སོ་”ཞེས་དང་། གསེར་
ཏོག་སྐུ་ཕྲེང་ལྔ་པས། “བཀའ་བློན་ཨ་ནུའི་བཀའ་དྲིན་མི་དྲན་སུ་”ཞེས་དང༌།
སྡེ་སྲིད་སངས་རྒྱས་རྒྱ་མཚོས་“འདིའི་འཁྲུངས་ཡུལ་འགའ་ཞིག་གིས་ཐོན་ལུག་
ར་ཁ་ པར་འདོད་ པ་ དང་། འགའ་ ཞིག་ གིས་ གཉལ་ པ་ སྣང་ གྲགས་ཀྱི་བུར་
བཞེད་ཅིང༌། ས་འབུར་པོ་ཡོད་པས་ས་འབོ་ར་ཡིན་”ཞེས་དང་། ཨ་ནུའང་
མཚན་དངོས་ སམ་ ཡབ་ ཀྱི་ མཚན་ ཡིན་ པ་ སོགས་ བཞེད་ ཚུལ་ མི་ འདྲ་ ཞིང་།
ལེགས་སྦྱར་གྱི་སྐད་དུའང་ས་མན་དྲ་བ་སྟེ་ཀུན་ཏུ་བཟང་པོར་འབོད་པ་དང་།
སམ་བྷོ་ཊ་རང་ལ་བོད་ཡང་དག་པར་བཞེད་པ་སོགས་འདྲ་མིན་ཇི་སྙེད་མཆིས་
ཀྱང་སྨོན་འགྲོ་པཎ་ཆེན་གྱིས། “དོན་གཡོར་པོ་ཡུལ་དགུའི་ནང་ཐུ་ཞེས་པའི་
རིགས་སུ་འཁྲུངས། མཚན། སམ་ཞེས་པ་བསྔགས་པ་དང༌། བོ་ཌ་ཞེས་པ་
བོད་ཡིན་པས་བོད་བསྔགས་པར་བཞེད་”ཅེས་གསུངས་པ་དོན་ལ་གནས་པའི་
བཞེད་པ་ལགས། གཞན་ཡང་སུམ་རྟགས་ཀྱི་རྩ་བའི་གཞུང་མཛད་མཁན་ནི་
སློབ་དཔོན་ཨ་ནུ་སྟེ། ཐོན་མི་སམ་བྷོ་ཊ་ཡིན་པ་ལས་གཞན་མ་ཡིན་པས་ཐོན་མི་
སམ་བྷོ་ཊ་ནི་ལྷོ་ཁའི་གཉལ་ཐུ་མི་སྣང་གྲགས་ཀྱི་བུ་ཡིན་པ་ལས་ཨ་ནུའི་བུ་སམ་བྷོ་
ཊ་མིན་པར་ཁ་ཚོན་བཅད་ཀྱང་མི་འགྲིག་པ་མེད་སྙམ།
འོ་ན་སམ་བོ་ཌ་དང་སམ་བ་དྲ་སོགས་རྒྱ་གར་གྱི་སྐད་ཡིན་པར་གཉལ་ན་
ས་འབུར་པོ་ཞིག་འདུག་པས་ས་འབོ་ར་ཡིན་པར་བཞེད་པ་འདི་ཇི་ལྟ་བུ་ཞིག་
ཡིན་ཞེ་ན། དེ་ནི་དཔྱད་པ་བྱ་དགོས་པའི་གནད་དོན་ཞིག་ཡིན། གནས་ཀྱི་
མིང་གང་ཟག་ལ་ཐོགས་པ་ས་སྐྱ་པ་ལྟ་བུ་དང་། གང་ཟག་གི་མིང་གནས་ལ་
ཐོགས་པ་པ་རྣམ་ལྟ་བུ་མང་པོ་ཡོད་པ་ཁས་ལེན་དགོས་མོད། འོན་ཀྱང་ས་
འབུར་པོ་ཡོད་པའི་གནས་ཀྱི་མིང་གང་ཟག་ལ་ཐོགས་ན། ས་འབུར་བ། ཞེས་
གྲུབ་དགོས་པ་ལས། ས་འབོ་ར། ཞེས་པ་ཅི་ལ་གྲུབ། དེར་མ་ཟད་ས་འབུར་
157



R
པོའི་དག་ཆར། འབོ། ཞེས་པ་རྩ་བ་ནས་མེད་པའི་ཕྱིར། འབོ། ཞེས་པའི་
ཚིག་ནི་འབྲུ་སོགས་འཇལ་བྱེད་ཀྱི་འབོ་དང༌། ཡང་ན་ཆུ་འདོར་བར། ཆུ་འབོ།
ཞེས་པ་ལས་ས་འབུར་པོའི་དོན་སྟོན་མི་ནུས་པ་དང༌། དེ་གང་ཟག་ལ་འཇུག་
སྐབས་བདག་ སྒྲ་སྦྱར་དགོས་ པ་དེའི་ཚབ་ ཏུ། ར། ཞེས་སྦྱར་ན་ བདག་ སྒྲ་
མཚོན་ག་ལ་ཐུབ། དེས་ན་ཐོན་མིའི་མཚན་ལ། ས་འབོ་ར། ཞེས་བོད་སྐད་དུ་
ངོས་འཛིན་བྱེད་པ་དེ་འཐད་པར་མ་མཐོང་། འོ་ན་དོན་དངོས་ཇི་ལྟ་བུ་རེད་
སྙམ་ན། སྔོན་བྱོན་མཁས་ པའི་ གསུང་དྲི་མ་ མེད་ པ་ལས་ འདི་ སྐད་ ཐོས་ ཏེ།
ཐོན་མིས་རྒྱ་གར་དུ་རིག་པའི་གནས་ལ་འདྲིས་པར་བྱེད་པ་དང༌། བྱང་བར་
བྱེད་པ་དེའི་ཚེ་ཁོང་གིས་རྟག་འགྲུས་དང་། མཁྱེན་པའི་རྩལ་ལ་འཕགས་ཡུལ་
གྱི་སློབ་དཔོན་རྣམས་ཀྱང་ཐུགས་ཤིན་ཏུ་འཕྲོག་སྟེ་སམ་སྐྲ་ཏའི་སྐད་ལས། སམ་
བོ་ཌ་སྟེ་བོད་བཟང་པོ། ཡང་ན་སྨོན་འགྲོ་པཎ་ཆེན་གྱི་བཞེད་པ་ལྟར། བོད་
བསྔགས་པ། ཞེས་པའི་བསྔགས་བརྗོད་ཀྱི་མེ་ཏོག་གཏོར་བ་ཕྱིས་བོད་དུ་ཕེབས་
རྗེས་མཚན་དེ་རྒྱུན་འཇགས་སུ་གྱུར་བ་ཞིག་ཡིན། དཔེར་ན། ས་སྐྱ་པཎྜི་ཏ།
ཞེས་པའི་མཚན་དོན་ཡང་། ས་སྐྱ། ཞེས་པས་ཡུལ་མིང་མཚོན་པ་དང༌། པཎྜི་
ཏ། ཞེས་པས་སམ་སྐྲ་ཏའི་སྐད་ལས་རིག་པའི་གནས་ལྔར་བྱང་ཆུབ་པའི་མཁས་
པ་ཆེན་པོ་མཚོན་པ་ལྟར་རོ། གཞན་ཡང་ཐུ་མི་སམ་བྷོ་ཊ་དང༌། ཐོན་མི་སམ་
བྷོ་ཊ་ཞེས་ཐུ་དང་ཐོན་ཞེས་འབྲི་སྲོལ་གཉིས་ཡོང་སྟངས་ནི། གནས་ཀྱི་མིང་
གང་ཟག་ལ་ཐོགས་པས་ཐོན་མི་དང་རུས་ཁུངས་ནས་འབོད་པ་ཐུ་མི་ཞེས་འབྲི་
སྲོལ་གཉིས་ཀར་རྒྱུ་མཚན་ཡོད་པས་ཅི་བདེར་འབོད་ཀྱང་འཁྲུལ་ཆ་མེད། །
ད་དུང་དཔྱད་ དགོས་ པའི་དོགས་གཞི་གཞན་ ཞིག་ཡོད་ པ་ནི། ཆོས་
འབྱུང་《མཁས་པའི་དགའ་སྟོན་》ནང་“ ཐོན་གྱི་ལུག་ཁ་ར་ནས་ཐོན་མི་ཨ་ནུ་ར་
ཀ་ཏའི་བུ་ཐོན་མི་སམ་བོ་ཌ་”ཞེས་དང༌། ད་དུང་ཡིག་ལམ་གཞན་འགའ་ཞིག་
ཏུའང་དེ་ལྟར་འཁོད་ཡོད་པ་མ་ཟད་ཐོན་ལུག་རའི་ཁུལ་གྱི་མང་ཚོགས་ཁྲོད་ཐོན་
མིའི་འཁྲུངས་ཡུལ་དེ་གར་ཡིན་པའི་སྒྲུང་དུམ་བུ་ཁ་ཤས་ཀྱང་ཤོད་སྲོལ་ཡོད་པ་
158



སོགས་གཙང་ གི་ སྟེ་ མོ་ ཐོན་ པ་ ཐོན་ མིའི་ གདུང་ རྒྱུད་ ཡིན་ ནོ་ སྐད་ ང་་ དོན་ འད།
གནས་དང་མི་གནས་སྐོར་བསམ་བློ་གཏོང་དགོས་པའི་གནད་དོན་གཅིག་ཡོད་
པ་སྟེ། བོད་ཀྱི་རྒྱལ་བློན་གདུང་རབས་གཅིག་ལས་ཡལ་ག་མང་དུ་གྱེས་པ་དང་།
བསྟི་གནས་གཅིག་ནས་འཕོ་འགྱུར་བྱུང་བའི་གནས་ཚུལ་ཇི་སྙེད་མཐོང་ཆོས་སུ་
གྱུར་པ་ལྟར་ཐོན་མི་གང་དུ་བལྟམས་པའི་ཡུལ་ནི་ལྷོ་ཁའི་གཉལ་ཏེ། དེང་སང་
ལྷུན་རྩེ་རྫོང་ཁོངས་ཁོ་ནར་ངེས་པ་གོང་དུ་གླེང་བ་ལྟར་ལགས་ཀྱང་། དེ་རྗེས་
ཐོན་མིའི་གདུང་རྒྱུད་ལས་གྱེས་པའི་གདུང་རབས་སྙེ་མོར་གཞིས་ཆཀ་ས ་ ང་འ མ།
ཡང་ན་ཐོན་མིའི་མཛད་རྗེས་ཀྱི་བཀུར་བཟོས་སུ་སྙེ་མོར་ སྒོས་གཞིས་འ ཇ གས
གནས་ནས་བཟུང་སྟེ་སྙེ་མོ་ཐོན་ཞེས་པའི་མིང་དང་། ཐོན་མིའི་ལོ་རྒྱུས་ཀྱི་སྒྲུང་
ཡང་ཁོང་ལ་བསྔགས་པ་བརྗོད་པའི་ཆེད་དུ་དེ་ལྟར་འབྱུང་སྲིད་པ་སོགས་གང་
ལྟར་འདི་དག་ནི་རྗེས་སུ་བྱུང་བའི་སྐད་ཆ་ཞིག་ཡིན་པ་ལས་ཐོན་མིའི་ལོ་རྒྱུས།
དངོས་གཏན་ནས་མ་ཡིན། །
དེ་ཡང་ཐོན་མི་ སམ་ བྷོ་ ཊ་ འདི་ ཉིད་ སྤྱི་ལོ་༦༡༩ལོར་ སྐུ་ འཁྲུངས་ ནས་
(བཞེད་ པ་གཞན་ཡང་ཡོད།) དགུང་ལོ་བཅོ་ལྔར་ སོན་ པ་ སྤྱི་ལོ་༦༣༣ལོར་སྲོང་
བཙན་གྱི་བཀའ་བཞིན་ངལ་བ་ཁྱད་དུ་བསད་ནས་རྒྱ་གར་དུ་བྱོན་ཏེ་ཡུལ་ཁམས་
ཆེ་བ་ཀུན་ཏུ་མྱུལ་ཞིང༌། མཐར་ལྷོ་ཕྱོགས་ཀྱི་མཁས་པ་བྲམ་ཟེ་ཆེན་པོ་ལི་བྱིན་
སློབ་དཔོན་དུ་བསྟེན་ནས་ཡིག་རིགས་དུ་མ་ལ་མཁས་པར་སྦྱངས། དེའི་སྐོར་ལ་
དེབ་ཐེར་《རྫོགས་ལྡན་གཞོན་ནུའི་དགའ་སྟོན་》དང༌། 《གཙོས་ གསེར་ ཁྲི།》
《གསེར་ཏོག་སུམ་རྟགས་》བཅས་ཀྱི་ནང་ཡིག་རིགས་སུམ་བརྒྱ་དྲུག་ཅུ་རྩ་བཞི་
ལ་སྦྱངས་ཞེས་འཁོད་ཡོད་ཀྱང་མཁས་དབང་ཚེ་བརྟན་ཞབས་དྲུང་གིས་ “ ཡིག་
རིགས་སུམ་བརྒྱ་དྲུག་ཅུ་རྩ་བཞི་ལ་སྦྱངས་ཞེས་པ་ནི་ཡི་གེ་ནོར་བར་མངོན་ཏེ།
མདོ་རྒྱ་ཆེར་རོལ་པ་ལས་ཀྱང་ཡིག་རིགས་དྲུག་ཅུ་རྩ་བཞི་ལས་མི་འབྱུང་བས་
སུམ་བརྒྱ་ལྷག་ནི་ལྟ་ག་ལ་ཞིག་གོ་སྙམ།”ཞེས་གསུངས་པ་ཐུགས་ཤིན་ཏུ་མད་པའི་
གཏམ་ལགས། དོན་དངོས་ཐོག་དེ་དུས་རྒྱ་གར་དུ་ཡིག་རིགས་ཉི་ཤུ་རྩ་གཅིག་
159



ཡོད་པ་《སྨྱུ་གུའི་སྟོང་ཐུན་སྒྲོན་མེ་》ཞེས་པའི་དཔེ་རྙིང་གསལ་བ་ལྟར་རོ། དེ་
ནས་ཐོན་མིས་པཎྜི་ཏ་ལྷ་རིག་པའི་སེང་གེ་ཞེས་པ་དེ་བསྟེན་ནས་སྒྲ་པཱ་ཎི་བ་དང་
ཀ་ལཱ་བ། ཙནྡྲ་བ་རྣམས་དང་། རྟོགས་སླ་བ་རྒྱལ་པོ་ལུགས་ཀྱི་བསྟན་བཅོས་
དང་། རྟོགས་དཀའ་བ་པཎྜི་ལུགས་ཀྱི་བསྟན་བཅོས་དམ་པའི་ཆོས་སྤྱན་རས་
གཟིགས་ཀྱི་མདོ་རྒྱུད་ཉི་ཤུ་རྩ་གཅིག་དང་བཅས་པ་ལ་ལོ་བདུན་ཙམ་རིང་ལེགས་
པར་སྦྱངས་ཏེ་ཕྱིར་ཕེབས་རྗེས་རྒྱ་གར་གྱི་གཟབ་བྲིས་ལཉྫ་དང༌། བཤུར་བྲིས་
ཝརྟུ་ལ་དཔེ་བླངས་ནས་ད་ལྟའི་བོད་ཡིག་ འདི་བཟོ་གནང༌ མཛད་རྗེས་སྲོང་
བཙན་སྒམ་པོས་ཀྱང་བོད་འབངས་རྣམས་སྒྲ་དང་ཡི་གེའི་རིག་པའི་གནས་སྦྱོང་
རྒྱུར་བསྐུལ་བའི་ཆེད་དུ་རང་ཉིད་ནས་ཐོན་མི་སློབ་དཔོན་དུ་བསྟེན་ཏེ་ལྷ་སའི་
སྐུ་མཁར་ཕ་བོང་ཁའི་མ་རུ་ཞེས་བྱ་བར་ལོ་གསུམ་མམ་བཞི་ལ་མཚམས་བཅད་
ཀྱི་ངང་ནས་ཡི་གེ་འབྲི་ཀློག་ལ་མཁས་པར་སྦྱངས། དེ་བཞིན་དུ་བློན་འབངས་
ཀུན་གྱིས་ཀྱང་རྒྱལ་པོའི་བཀའ་བཞིན་དུ་སྒྲ་དང་ཡི་གེ་ལ་གུས་རྟག་བརྩོན་པས་
སྦྱངས་པ་རྒྱ་ཆེར་བྱས་ཏེ་ཁ་བའི་ལྗོངས་སུ་སྔར་མེད་ཤེས་རིག་གི་ཉི་མ་གསར་པ་
ཤར་བ་སོགས་སློབ་དཔོན་ཐོན་མི་སམ་བྷོ་ཞེས་མཚན་སྙན་འབྲུག་ལྟར་ལྡིར་བ་
དེའི་བཀའ་དྲིན་ལགས་སོ།
ཐོན་མིའི་གདུང་རྒྱུད་ཕྱི་མ་ནི། ཐུ་མི་སམ་བྷོ་ཊའི་སྲས་མཧཱ་ས་ཏཱ། དེའི་
སྲས་ཡེ་ནག དེའི་སྲས་ཉི་མ་ཀློང་གསལ། དེའི་སྲས་བེར་ནག་ཅན། དེའི་
སྲས་མོན་མོ། དེའི་སྲས་གཙོ་བོ་ལྷ་སྲས། དེའི་སྲས་ བསོད་ནམས་རྒྱལ་པོ།
དེའི་སྲས་རྒྱལ་བོ་དགའ། དེའི་སྲས་རྟ་མགྲིན་རྒྱལ་མཚན། དེའི་སྲས་རྡོ་རྗེ་
བཀྲ་ཤིས། དེའི་སྲས་དཔོན་བཞི་འཛོམས། དེའི་སྲས་རྒྱལ་བ་ཤེས་རབ། དེའི་
སྲས་དཔོན་ཆེན་གྲལ་ལྔ། འདིའི་སྐུ་ཚེའི་སྟོད་ལ་གོང་མ་གྲགས་པ་འབྱུང་གནས་
ཀྱིས་ཡར་རྒྱབ་དཔོན་ཆེན་དང༌། གོང་དཀར་རྫོང་དཔོན་གྱི་གོ་གནས་ཟུང་
འབྲེལ་དུ་གནང་། སྐུ་ཚེའི་སྨད་ལ་ ཁྱིམ་ སྤངས་ ནས་ རབ་ ཏུ་བྱུང་ སྟེ་ གསང་
སྔགས་ཆོས་ སྡེ་གོང་དཀར་རྡོ་ རྗེ་གདན་ གསར་དུ་བཏབ། འདི་ནས་བཟུང་
160



དབོན་སྲས་རྣམས་ལ་སྡེ་བ་ཡར་རྒྱབ་པ་ཞེས་ཟེར་ཞིང་། རྒྱལ་དབང་ལྔ་པ་བློ་
བཟང་རྒྱ་མཚོའི་དུས་སུ་ཡར་རྒྱབ་སྡེ་བ་རྣམ་རྒྱལ་སྐུ་མཆེད་ཅེས་གྲགས་པ་ཅན་
སོགས་ཀྱང་བྱུང་ངོ༌། །
མཁའ་འགྲོ་ཡེ་ཤེས་མཚོ་རྒྱལ།
རྒྱལ་ཡུམ་མཁའ་འགྲོ་ཡེ་ཤེས་མཚོ་རྒྱལ་ནི། ། འཁྲུངས་ཡུལ་ལྷོ་བྲག་ཆུང་
ནས་མཛེས་ཤིང་གཡེར། ། འདམ་སྐྱེས་འདམ་གྱི་དྲི་མས་མ་འགོས་ལྟར། །
ཀུན་སྤྱོད་བཟང་ཞིང་བརྩོན་འགྲུས་རྨད་དུ་བྱུང་། ། བཅུ་དྲུག་ལོ་ལ་སློབ་དཔོན་
ཆེན་པོ་བསྟེན། ། མཆིམས་ཕུ་དགེ་གོང་གཡའ་མ་ལུང་སོགས་སུ། ། རྩེ་གཅིག་
དམིགས་པས་ཏིང་འཛིན་ཡུན་རིང་བསྒོམས། ། དབྱངས་ཅན་ཞལ་གཟིགས་མི་
བརྗེད་དངོས་གྲུབ་ཐོབ། ། མཁའ་རེག་སོགས་སུ་སློབ་བརྒྱུད་མང་དུ་སྤེལ། །
ཐམས་ཅད་གསང་སྔགས་བླ་མེད་སྨིན་གྲོལ་བཀོད། ། གྲུབ་པ་ཐོབ་པའི་སློབ་
མས་འཛིན་མ་ཁྱབ། ། ཕྱིས་སུ་གངས་རིར་ཇོ་མོ་མཁའ་རེག་ཟེར། ། ཡར་ཀླུང་
ཤེལ་བྲག་ཙཱ་རི་ཀོང་ཡུལ་སོགས། ། གངས་ལྗོངས་ཕྱོགས་བཞིར་ཆོས་ཀྱི་གཏེར་
ཁ་སྦས། ། གུ་རུའི་སྒྲུབ་གནས་ཀུན་ཏུ་བསྙེན་པ་མཛད། ། འཆི་མེད་ཚེ་ཡི་རིག་
འཛིན་དངོས་སུ་ཐོབ། ། །
རྒྱལ་བའི་ཡུམ་མཆོག་མཁའ་འགྲོ་ཡེ་ཤེས་མཚོ་རྒྱལ་ནི། ལྷོ་བྲག་ཏུ་ཡབ་སྡེ་
དཔོན་མཁར་ཆེན་དཔལ་གྱི་དབང་ཕྱུག་དང༌། ཡུམ་གནུབས་གཟའ་དགེ་མཚོ་
གཉིས་ལ་ཤིང་མོ་བྱ་ལོའི་སྤྲེལ་ཟླ་ཚེས་བཅུར་ངོ་མཚར་ཆེ་བའི་ལྟས་དང་བཅས་
སྐུ་འཁྲུངས། (ཤིང་མོ་བྱ་འདི་རབ་བྱུང་སྔོན་གྱི་མེ་མཁའ་རྒྱ་མཚོ་ ༡༢ ༢སྤྱི་ལོ་༧༩ ༥ལོ་
ཡིན་ཟེར་ཡང་ལོ་འཁོར་རྗེས་མའི་ཤིང་བྱ་སྟེ། མེ་མཁའ་རྒྱ་མཚོ་ ༡༨ ༢ སྤྱི་ལོ་༨ ༠༥ལོར་
མིན་ནམ་སྙམ།) ཡབ་ཀྱིས་བུ་མོ་འདི་བཙས་པ་དང་མཚོ་ཡང་རྒྱས་འདུག་པས་
161



མཚོ་རྒྱལ་ཞེས་ཟེར་དགོས་ཞེས་གསུངས་པ་ལྟར་མཚན་དུ་ཡེ་ཤེས་མཚོ་རྒྱལ་ཞེས་
གསོལ། ཁོང་ནི་གཞན་ལས་ཁྱད་དུ་འཕགས་གཟུགས་མཛེས་བལྟ་ན་སྡུག་པ་ལྷ་
ཡི་བུ་མོ་དང་འདྲ་ཞིང་། ཆུང་ངུའི་དུས་ནས་ཀུན་སྤྱོད་བཟང་ཞིང་ཐོས་བསམ་
གྱི་གསན་སྦྱོང་ལ་བརྩོན་པ་ངོ་མ་འདམ་སྐྱེས་ཀྱི་རང་བཞིན་དང་མཚུངས། ཁོང་
དགུང་ལོ་བཅུ་ གསུམ་ནས་རྒྱལ་པོའི་བཙུན་མོ་ གནང༌། བཅུ་ དྲུག་ནས་སློབ་
དཔོན་པདྨ་འབྱུང་གནས་བསྟེན། །
དང་པོ་མཆིམས་ཕུ་དགེ་གོང་དང༌། གཡའ་མ་ལུང་སོགས་ལ་ཕེབས་ནས་
བཀའ་ངེས་པ་བདེན་བཞིའི་ཆོས་ཀྱི་དགེ་བ་ལ་བསྐུལ་ཏེ། མདོ་སྡེ་འདུལ་བ་
མངོན་པ་སོགས་དྲང་དོན་ལས་རྒྱུ་འབྲས་ཀྱི་དོན་མ་ནོར་བར་སྤང་བྱ་ཚུལ་བཞིན་
དང༌། བླང་བྱ་ཚུལ་བཞིན་གཙང་མ་དགེ་བ་ལ་རབ་ཏུ་བྱུང་བ་གནང་ནས་ཐེག་
པ་འོག་མ་དྲུག་གི་ཆོས་ཐམས་ཅད་གསན་ནས་ཐུགས་སུ་ཆུད་པར་མཛད་ཅིང༌།
བསྒྲུབ་བྱ་ཚུགས་ཐུབ་པ་དང༌། བཤད་བྱ་ཁོང་གྲོལ་བ། ཤེས་བྱ་ཕུལ་དུ་ཕྱིན་
པར་མཛད། ལྷ་མོ་དབྱངས་ ཅན་མ་ཡང་ཞལ་གཟིགས་ནས་མི་བརྗེད་ པའི་
གཟུངས་ཀྱི་དངོས་གྲུབ་ཐོབ་ཅིང་། མདོར་ན་སངས་རྒྱས་ཀྱི་བཀའ་རྣམས་ནི་
བུམ་པ་གང་བྱོའི་ཚུལ་གྱིས་ཐོབ་པའོ། །
དེ་ནས་འགྲོ་དོན་མཛད་ཚུལ་ལ་གཙོ་བོ་གཉིས་ཏེ། དང་པོ་དགེ་འདུན་གྱི་
སྡེ་སྤེལ་ཞིང་སློབ་བརྒྱུད་སྐྱོང་ཚུལ་ནི། ཐོག་མར་ཁ་རག་གངས་སུ་བཞུགས་པས་
གནས་དེར་སྒྲུབ་པའི་སྡེ་སུམ་བརྒྱ་ཙམ་འདུས་སྟབས་ཕྱིས་སུ་ཇོ་མོ་ཁ་རག་ཟེར།
དེ་ལས་གྲུབ་པ་ཐོབ་ཅིང༌། རྫུ་འཕྲུལ་སྟོན་ནུས་པ་སུམ་ཅུ་རྩ་དགུ་བྱུང་བས་དེའི་
ནང་ནས་འགྲོ་དོན་ནུས་པ་ཉི་ཤུ། མ་ཇོ་མོ་དང་མཉམ་པ་བདུན་བྱུང་སྟེ་འགྲོ་
བའི་དོན་ཚད་མེད་པ་འགྲུབ་པའོ། དེ་ནས་ཇོ་མོ་ནང་དུ་བསྒྲུབས་པས་བཙུན་
པ་སྟོང་ཕྲག་གཅིག་འདུས་ཏེ་འགྲོ་དོན་ནུས་པ་བརྒྱས་ཇོ་མོ་དང་མཉམ་པ་བདུན།
གྲུབ་པ་ཐོབ་པ་ལྔ་བརྒྱ་བྱུང་སྟེ་མིང་ཡང་ཇོ་མོ་ནང་ཞེས་གྲགས། དེ་ནས་གསང་
སྔགས་འུག་པ་ལུང་དུ་བྱོན་ནས་བསྒྲུབས་པས། གཙང་ཕྱོགས་ཐམས་ཅད་དུ་མ་
162



ཇོ་མོའི་སྙན་པ་ཁྱབ་ནས་སྔགས་བཙུན་སྟོང་ཕྲག་བཙུན་མ་སྟོང་ཕྲག་གཅིག་དང་
བརྒྱ་ཕྲག་གསུམ་འདུས་པས་དེ་ཐམས་ཅད་ལ་གསང་སྔགས་བླ་མེད་ཀྱི་སྨིན་གྲོལ་
ལ་བཀོད་ཅིང༌། ཕྱིར་མི་ལྡོག་པ་ཤ་སྟག་ཏུ་གྱུར་ཏེ་གཙང་གི་ལས་ཅན་མི་བདུན།
གྲུབ་ཆེན་བརྒྱད་བཅུ་ཟེར་བ་བྱུང༌། ཁྱད་པར་དུ་ཐམས་ཅད་ལ་བཀའ་བརྒྱུད་
ཀྱི་ཚུལ་གྱིས་གདམས་པ་སྤེལ། ཇོ་མོ་ནང་དུའང་སྙན་བརྒྱུད་མན་ངག་གི་ཚུལ་
དུ་སྤེལ་ བས་ གཞུང་ཚུགས་པ་འུག་པ་ལུང་དུ་བྱུང༌། མདོར་ན་ཇོ་མོའི་སློབ་
བརྒྱུད་ཀྱིས་ཡོངས་སུ་ཁྱབ་ཅིང་ཁེངས་པར་གྱུར་ཏེ་མདོ་སྔགས་གཉིས་ཀའི་སྒོ་
ནས་དགེ་འདུན་གྱི་སྡེ་སྤེལ་ཞིང་སློབ་བརྒྱུད་སྐྱོང་བའི་ཚུལ་འདི་དང་པོའོ། །
གཉིས་པ་ནི་མ་འོངས་ཇི་སྲིད་འཇིག་རྟེན་ཆགས་ནས་འཁོར་བ་མ་སྟོངས་
ཀྱི་བར་དུ་རྒྱལ་བའི་བཀའ་མི་ནུབ་ཅིང་འཕེལ་བའི་ཆེད་དུ་མི་ཟད་པའི་ཆོས་
གཏེར་ཆེན་པོ་སྦས་པའི་ཚུལ་དག་བསྡུས་ཙམ་ཞུས་ན། ཐོག་མར་ཏིལ་སྒྲོ་རང་
དུ་བྱོན་ནས་ཟླ་བ་བདུན་དང་ལོ་གཅིག་བཞུགས་ཏེ་གཏེར་ཁ་བཅུ་ཐམ་པ་སྦས།
དེ་བཞིན་ཡར་ཀླུང་ཤེལ་ བྲག་ ཏུ་ གཏེར་ ཁ་ ལྔ་ སྦས། རྫོང་ དུ་ གཏེར་ ཁ་ བཅུ་
གསུམ་སྦས། ཡེར་པར་གཏེར་ཁ་བཅུ་ཐམ་པ་སྦས། ཤར་ཕྱོགས་ཙ་རིར་གཏེར་
ཁ་ཆེན་པོ་བཅུ་གསུམ་སྦས། ཀོང་པོའི་ཡུལ་དུ་གཏེར་ཁ་བརྒྱ་དང་ལྔ་བཅུ་སྦས།
ལྷོའི་བལ་ཡུལ་གངས་ཀྱི་ར་བ་ལ་གཏེར་ཁ་སུམ་ཅུ་སོ་ལྔ་སྦས། ནུབ་ལ་ཕྱི་གངས་
ཀྱི་ར་བར་གཏེར་ཁ་བརྒྱད་སྦས། བྱང་ཕྱོགས་གནོད་སྦྱིན་གངས་ཀྱི་ར་བར་
གཏེར་ཁ་གསུམ་སྦས། དེ་བཞིན་ཤར་ལྷོ། ལྷོ་ནུབ། ནུབ་བྱང་། བྱང་ ཤར་
བཅས་སྟོད་ཀྱི་ཙ་རི་རྫོང་དང་། བར་གྱི་ཁ་རག་རྫོང་སོགས་གནས་མང་པོ་ཞིག་
ལ་གནས་དང་མཚམས་པའི་གཏེར་ཁ་མང་དུ་སྦས་ཤིང༌། ཁྱད་པར་དུ་གངས་
རི་ཆེན་པོ་ཉི་ཤུ་རྩ་ལྔ་དང་། བྱིན་རླབས་ཀྱི་གནས་བཞི། རྫོང་ཆེན་གྱི་གནས་
བཅོ་བརྒྱད། གུ་རུ་རིན་པོ་ཆེའི་བསྒྲུབ་གནས་བརྒྱ་དང་རྩ་བརྒྱུད་དུ་བྱོན་ནས་
བསྒྲུབ་པ་མཛད་པ་དང་། ཆོས་གཏེར་སྦས་པ་སོགས་འགྲོ་དོན་རྒྱ་ཆེར་བསྒྲུབས།
གཞན་ཡང་ཁོང་ཉིད་ལ་ཚེ་ཡི་རིག་འཛིན་བརྙེས་ནས་དགུང་ལོའང་ཆེས་
163



མཐོ་པོར་ཞུགས་པ་ནི་ཁོང་གི་རྣམ་ཐར་ལས་“མན་ངག་གི་མཆོག་ཚེ་ཡི་དངོས་
གྲུབ་ཐོབ། སྐྱེ་འཆིའི་མཚན་མར་རང་སར་གྲོལ། ད་ནི་ཉིས་བརྒྱ་བཅུ་གཅིག་
སོང༌། བོད་ཁམས་སྐྱོང་ཡུན་ཨ་རེ་རིང་”ཞེས་གསུངས་པ་ལྟར་རོ། །
ཤུད་ཕུ་དཔལ་གྱི་སེང་གེ།
མཁའ་སྤྱོད་ཤུད་ཕུ་དཔལ་གྱི་སེང་གེ་ནི། ། བོད་ རྒྱལ་ སོ་ བདུན་ཁྲི་ ལྡེ་
གཙུག་བཙན་གྱི། ། བཙུན་ མོའི་ ཡ་ གྱལ་ ལྗང་ མ་ ཁྲི་ བཙུན་ ལ། ། རྗེས་ སུ་
འཁྲུངས་པའི་ཤུད་ཕུའི་རིགས་རྒྱུད་ཡིན། ། ཕྱིས་སུ་ཆོས་རྒྱལ་ཁྲི་སྲོང་ལྡེ་བཙན་
གྱི། ། ནང་བློན་ཆེན་པོར་གྱུར་ཞིང་འཕགས་ཡུལ་ནས། ། སློབ་དཔོན་པདྨ་
གདན་འདྲེན་ཞུ་མཁན་གྱི། ། ཆོས་བློན་གྲགས་ཅན་ལྔ་ཡི་གྲས་ཀྱང་ལགས། །
བསམ་ཡས་གཙུག་ལག་ཁང་ཆེན་བཞེངས་པའི་སྐབས། ། དབུ་རྩེ་རིགས་གསུམ་
ཤར་གྱི་ ཕྱོགས་ རྣམས་ དང༌། ། བྱང༌ ཆུབ་ མཆོད་ རྟེན་ དཀར་ པོ་ ཉན་ ཐོས་
ལུགས། ། བཞེངས་པ་སོགས་ཀྱི་མཛད་པ་མཚར་དུ་རྨད། ། སློབ་དཔོན་པདྨའི་
དྲུང་ནས་ ལོ་ ཙཱ་ སྦྱངས། ། གཤིན་ ཕུར་ གསུམ་ སོགས་ བཀའ་ ཆོས་ མང་ དུ་
བསྒྱུར། ། ཁྱད་པར་སྒྲུབ་པའི་ཕུལ་གྱུར་ཕུར་པ་ཡིས། ། བྲག་དང་གཙང་པོ་
བཅད་སོགས་བློ་ལས་འདས། །
ཤུད་ཕུ་དཔལ་གྱི་སེང་གེ་ནི་བོད་རྒྱལ་གདུང་རབས་ སོ་བདུན་པ་ཁྲི་ལྡེ་
གཙུག་བཙན་(མེས་ཨག་ཚོམ་)གྱི་བཙུན་མོ་དྲུག་གི་ཡ་གྱལ། ལྷ་སྲས་ལྗང་ཚ་ལྷ་
དབོན་གྱི་ཡུམ་ལྗང་མོ་ཁྲི་བཙུན་གྱི་རྗེས་ཀྱི་སྲས་སུ་སྤྱི་ལོའི་དུས་རབས་དགུ་པའི་
དུས་དཀྱིལ་དུ་བསམ་ཡས་སུ་འཁྲུངས། མཚན་གཞན་ལ་སྲས་འབྲིང་པོ་ཁྲི་གྲི་
ཐོག་བཙན་ནམ་མངའ་བདག་ཁྲི་འབྲིང་ཐོག་བཙན། ཤུད་ཕུ་ཁོང་ལེབ་བཅས་
ཀྱང་འབོད། ཕྱིས་བོད་རྒྱལ་གདུང་རབས་སོ་བརྒྱད་པ་ཁྲི་སྲོང་ལྡེ་བཙན་གྱི་བློན་
164



ཆེན་དུ་གྱུར་ཞིང་། སློབ་དཔོན་པདྨ་འབྱུང་གནས་བོད་དུ་སྤྱན་འདྲེན་ཞུ་མཁན་
ཆོས་བློན་ལྔའི་ཡ་གྱལ་ཞིག་ཀྱང་ལགས། གཞན་ཡང་བསམ་ཡས་མི་འགྱུར་ལྷུན་
གྱིས་གྲུབ་པའི་གཙུག་ལག་ཁང་བཞེངས་སྐབས་དབུ་རྩེ་རིགས་གསུམ་ གྱི་ ཤར་
ཕྱོགས་དང༌། བྱང་ཆུབ་ཆེན་པོའི་མཆོད་རྟེན་དཀར་པོ་ཉན་ཐོས་ཀྱི་ལུགས་སེང་
གེའི་རྒྱན་ཅན་བཞེངས། དེའི་སྲོག་ཤིང་ལ་རྒྱལ་མཚན་བཞི་བཙུགས། ནང་དུ་
དེ་བཞིན་གཤེགས་པའི་རིང་བསྲེལ། ཡབ་མེས་ཀྱི་གཉན་པོ་གསང་བ་དང་མདོ་
སྡེ་ལྔ་བཞུགས་པ་བྱིན་རླབས་ཅན་བཞེངས། བསམ་ཡས་མངའ་ གསོལ་བའི་
དུས། འཇིག་རྟེན་གྱི་ནོར་རྫས་རི་ལྟར་སྤུངས་ཏེ། མཁན་པོ་བོ་དྷི་ས་ཏཱ་དང་
སློབ་དཔོན་པདྨ་འབྱུང་གནས། པཎ་ཆེན་བི་མ་མི་ཏྲ་ལ་སོགས་པའི་དབུའི་
མཆོད་གནས་རྣམས་ལ་གསེར་གཡུ། གོས་དར། འདོད་ཡོན་གྱི་འབུལ་ཆེན་
དཔག་ཏུ་མེད་པ་མཛད།
འབངས་རྣམས་ལ་ཟས་ནོར་གྱི་འགྱེད་གྱ་ནོམ་པར་བྱས། མི་རེས་རྟ་རེ་
རྒྱུགས། སྐྲ་རེར་གཡུ་རེ་བཏགས། མི་རེས་གླུ་རེ་བླངས་པའི་ཚེ་ན། མར་ཁུ་
ཟངས་ཀྱི་ཝ་ལས་དྲངས་པས་རྗེ་ལས་ལྷག་ཙམ་བྱུང༌། སློབ་དཔོན་པདྨའི་དྲུང་
དུ་ལོ་ཙཱ་མཁས་ པར་སྦྱངས་ཏེ། མ་ གཤིན་ ཕུར་ གསུམ་ གྱི་ གདམས་ པ་ དང༌།
རྙིང་མའི་ཆོས་བཀའ་མང་དུ་བསྒྱུར་བས་སྐབས་དེར་བོད་ཀྱི་ལོ་ཙཱ་བ་མཁས་པ་
བརྒྱད་ཀྱི་གྲས་ཤིག་ཡིན། 《བསྟན་འགྱུར་》དབུས་《དེ་ཁོ་ན་ཉིད་སྒྲོལ་མ་ཞེས་
བྱ་བ་ ཕྱག་ ན་ རྡོ་ རྗེའི་ སྒྲུབ་ ཐབས་ ཐམས་ ཅད་ རྫོགས་ པའི་ རྒྱན་》བཅས་ པ་
བཞུགས། མཁན་པོ་བོ་དྷི་ས་ཏའི་དྲུང་དུ་རབ་ཏུ་བྱུང་། རྡོ་རྗེ་ཕུར་པ་དང་མ་
མོའི་གྲུབ་པ་ཐོབ། གྲུབ་རྟགས་སུ་ཕུར་པ་ཡར་རྒྱབ་ཀྱི་གཙང་པོ་ལ་བཏབ་པས།
ཆུ་ཡན་དང་མན་ཆད་ནས་ཞག་བདུན་བསྡད་པ་དང་། བྲག་ ལ་ བཏབ་པས་
བྲག་རལ་བ་ལ་སོགས་གྲུབ་རྟགས་ཁྱད་པར་ཅན་མང་དུ་བྱུང༌། །
འབངས་རྣམས་ཀྱིས་ཁྲི་བཙན་དཔལ་གྱི་སེང་གེ་འདིས་བསམ་ཡས་དབུ་
རྩེ་རིགས་གསུམ་གྱི་ཕྱོགས་ཤར་བཞེངས་པས་“རྗེ་དང་དྲི་ལེ་མཛད་པ་མཉམ་”
165



ཞེས་སོགས་ཀྱི་བསྔགས་པ་ཕུལ་བ་དང༌། བསམ་ཡས་མི་ངའ་གསོལ་བའི་དུས་སུ།
རྗེ་ལས་ལྷག་པའི་མཛད་པ་ལྔ་སོགས་ཀྱི་བསྟོད པ་ བ༌
གུ་རུའི་དཀའ་བ་སྤྱད་པས་དམ་ཀུཅའ ་ བ ཅས་པ་ལྷ་ལུང་དཔལ་གྱི་རྡོ་རྗེ་
སོགས་བཞི་ཡོད་པའི་ཡ་གྱལ་གཅིག་ཡིན
མཐར་ཤེལ་བྲག་ནས་མཁའ་སྤྱོད་ལ་གཤེགས་སོ། །
གཉགས་ཛྷན་ཀུ་མ་ར་ཛ།
གངས་ལྗོངས་སྔ་འགྱུར་ རྡོ་ རྗེ་ ཐེག་ པ་ཡི། ། དང་ པོ་ ཛྷཱ་ན་ ཀུ་ མ་ ར་ ཛ་
ནི། ། ཐོག་མར་མཁན་ཆེན་བོ་དྷི་ས་ཏཱ་ལས། ། རབ་ཏུ་བྱུང་བས་རླབས་ཆེན་
རྟེན་འབྲེལ་འགྲིག ། སློབ་དཔོན་པད་མ་མཁན་ཆེན་བི་མ་ལ། ། བཻ་རོ་ཙ་ན་
གཡུ་སྒྲ་སྙིང་པོ་བཅས། ། བསྟེན་པས་བཀའ་ཡི་ཆུ་བོ་ཆེན་པོ་བཞི། ། གཅིག་ཏུ་
འདུས་ཏེ་མཁས་པའི་གཙུག་རྒྱན་གྱུར། ། སློབ་དཔོན་ཆེན་པོས་བདུད་རྩི་ཡོན་
ཏན་གྱིས། ། སྨིན་པས་མཛད་པས་ཤེལ་བྲག་རྡོ་སྐམ་ནས། ། གྲུབ་ཆུ་བཏོན་
སོགས་ངོ་མཚར་རྫུ་འཕྲུལ་ནི། ། གཙོ་བོ་ཕུར་པར་མངོན་རྟོགས་བརྙེས་པས་
ཡིན། ། མདོ་སྡེ་སེམས་གསུམ་ཀུན་ལ་འགྲན་ཟླ་བྲལ། ། ལོ་ཆེན་གོ་སར་འགྱིང་
ཏེ་ཆོས་ མང་ བསྒྱུར། ། རྒྱུན་ འཛིན་ སློབ་ མ་ མཁས་ པ་ འཛིན་ མར་ ཁྱབ། །
མཐར་ཐུག་སྟོང་གསལ་འོད་ཀྱི་ཕུང་པོར་གཤེགས། །
གངས་རིའི་ཁྲོད་དུ་སྔ་འགྱུར་རྡོ་རྗེ་ཐེག་པའི་དང་པོ་གཉགས་ལ་བབས་
བར་དུ་གནུབས་ལ་བབས། ཐ་མར་ཟུར་ལ་བབས་ཞེས་འཆད་པའི་དང་པོ་
གཉགས་ཛྙཱ་ན་ཀུ་མཱ་ར་ནི། ཡུལ་ཡར་ཀླུངས་ཤེས་ པའམ་འཕྱོས། རུས་ལས་
མིང་དུ་ཆགས་པ་གཉགས་སྟག་སྒྲ་ལྷ་སྣང་དང་སྲུ་བཟའ་སྒྲོན་སྐྱིད་གཉིས་ཀྱི་སྲས་
སུ་འཁྲུངས། མགྲིན་པ་ན་སྨེ་བ་རྡོ་རྗེ་རྒྱ་གྲམ་ལྟ་བུ་ཡོད། མཚན་རྒྱལ་བའི་བློ་
166



= ་
ན་
གྲོས་སུ་ བཏགས མཁན་ པོ་ བོ་དྷི་ ས་ ཏཱ ་ ་ལས་ རབ་ ཏུ་ བྱུང་ ཞིང་ བསྙེན་ པར་
རྫོགས། མདོ་སྔགས་ཀྱི་ཆོས་མང་པོའི་འགྱུ ར་བྱེད་སྤོབས་པ་བསམ་གྱིས་མི་ཁྱབ།
སློབ་དཔོན་ཆེན་ པོ་པདྨ་དང༌། བི་མ་ལ་དང་། བཻ་རོ་དང༌། གཡུ་སྒྲ་སྙིང་ པོ་
རྣམས་ལ་བསྟེན་པའི་བཀའི་ཆུ་བོ་བཞི་འ དུས་པ་ཡིན་ཏེ། དཀྱུས་བཤད་གཞུང་
གི་ཆུ་བོ་འགྲེལ་ཊིཀ་དང་སྟོང་ཐུན་དང་བཅས་པ་སྙན་བརྒྱུད་གདམས་ངག་གི་ཆུ་
བོ་གནད་ཡིག་དམར་ཁྲིད་དང་་བཅས་པ བྱིན་རླབས་དབང་གི་ཆུ་བོ་སྐུར་ཐབས་
ངོ་སྤྲོད་དང་བཅས་པ། ཕྱག་བཞེས་ཕྲིན་སྒྲུབ་ཀྱི་ཆུ་པོ་བསྟན་སྲུང་དྲག་སྔགས་
དང་བཅས་པའོ། དེ་ལ་སློབ་དཔོན་ཆེན་པོས་བདུད་རྩི་ཡོན་ཏན་ གྱི་དཀྱིལ་
འཁོར་དུ་སྨིན་པར་མཛད་པས་ཡར་ཀླུང་ཤེལ་གྱི་བྲག་ཕུག་རྡོ་བ་སྐམ་པོའི་ཁོངས་
ནས་གྲུབ་ཆུ་བཏོན། འདི་ལས་བརྒྱུད་ པའི་ སྒྱུ་འཕྲུལ་ཡང་ཡོང་ དགོས་ ཤིང་།
གཙོ་བོར་ཕུར་པ་ལས་མངོན་རྟགས་བརྙེས་པ་ཡིན། བར་སྐབས་ཀྱི་དུས་ཤིག་ན་
ལ་ལས་གཉགས་འདི་ཉིད་མུ་སྟེགས་ཀྱི་སྔགས་མཁན་ཡིན་ནོ་ཞེས་དབྱེན་བཅོས་
པས་བར་ཆད་ཕྲན་བུ་བྱུང་ཡང་གསེར་ས་འོ ག་སྦས་ཀྱང་མདངས་ནམ་མཁར་
འཕྲོ་བའི་རང་གཤིས་འགོག་ཏུ་ག་ལ་ཡོད། དེ་ཡང་གཉགས་ལོ་ཙཱ་བ་འ དིས་སྔ་
ཕྱིར་སངས་རྒྱས་དངོས་དང་འདྲ་བའི་པཎ་གྲུབ་རྣམས་ལ་བསྟེན་པས། སྒྲ་ཚད་
མཚན་ཉིད། སྔགས་ཕྱི་ནང་ཀུན་ལ་མཁྱེན་པ་ཤིན་ཏུ་ཆེ། ལོ་ཙཱ་བ་ཆེན་པོར་
གྱུར་ནས་དམ་པའི་ཆོས་མང་པོ་བསྒྱུར། མདོ་སྡེ་སེམས་གསུམ་ཀའི་བསྟན་པའི་
མངའ་བདག་ཏུ་གྱུར་ཅིང་ཉན་བཤད་ཀྱི་སྒོ་ནས་སློབ་མ་ཁྱད་པར་ཅན་མང་དུ་
བསྐྲུན་པས་བཀའ་དྲིན་བསམ་གྱིས་མི་ཁྱབ། མཐར་སྙན་བརྒྱུད་རྡོ་རྗེ་ཟམ་པ་
དང༌། མན་ངག་སྡེ་ལས་དངོས་གྲུབ་ཆེན་པོ་བརྙེས་ཏེ་སྟོང་གསལ་འོད་ཀྱི་ཕུང་
པོར་གཤེགས་སོ། རྒྱུན་འཛིན་གྱི་སློབ་མ་མཁས་ཅན་ཡང་མང་དུ་བྱུང་བ་ལས་
གཙོ་བོ་ནི་ཕུར་པ་མཁན་པོ་དག་དཔལ་བརྒྱུད་དུ་འདྲེན་པར་བྱེད་དེ། སོག་པོ་
དཔལ་གྱི་ཡེ་ཤེས། འོ་བྲན་དཔལ་གྱི་གཞོན་ནུ། གཉན་ཆེན་དཔལ་དབྱངས།
ཐག་བཟང་དཔལ་གྱི་རྡོ་རྗེ་སྟེང་བཅས་དཔལ་སྔ་མ་བཞི་དང༌། ལམ་མཆོག་
167



it
ir
དཔལ་གྱི་རྡོ་རྗེ། དར་རྗེ་དཔལ་གྱི་གྲགས་པ། གྲ་དཔལ་གྱི་སྙིང་པོ། ལྷ་ལུང་
དཔལ་གྱི་རྡོ་རྗེ་སྟེ་དཔལ་ཕྱི་མ་བཞི་བཅས་དཔལ་གྱི་བུ་བརྒྱད་དང༌། ཨུ་པ་དོ་
གསལ། དགྱེ་འཕགས་པ་ཤེས་རབ། བྷུ་སུ་ཀུ་མཆོག་རྣམས་ཏེ་དབོན་བརྒྱུད་
རྣམས་ལས་ཀྱང་ཕྲིན་ལས་རྒྱ་ཆེར་བྱུང་ངོ༌། །
ir
གནུབས་ཆེན་སངས་རྒྱས་ཡེ་ཤེས།
སྔ་འགྱུར་བསྟན་པ་བར་དུ་གནུབས་ལ་བབས། ། དེ་ཡི་བདག་པོ་སངས་
རྒྱས་ཡེ་ཤེས་ནི། ། གནུབས་ཀྱི་རིགས་སུ་དབུས་རི་སྒྲགས་ཀྱི་ཕུར། ། སྤྱི་ལོ་
བརྒྱད་བརྒྱ་སོ་གཉིས་ལོ་ལ་འཁྲུངས། ། འཁྲུངས་པའི་ལྟས་སུ་ཙན་དན་སྡོང་པོ་
སྐྱེས། ། བརྟག་པའི་རྩིས་སུ་སྤྲུལ་སྐུ་འཁྲུངས་པ་གསལ། ། བཀྲ་ཤིས་ཆོས་མིང་
སངས་རྒྱས་ཡེ་ ཤེས་ གསོལ། ། དགུང་ལོ་ བདུན་ ནས་ རིག་ གནས་ བྱང་ ཞིང་
ཆུབ། ། སྔ་ཕྱིར་རྒྱ་བོད་མཁས་དབང་མང་དུ་བསྟེན། ། ཆོས་ཕྱིར་རྒྱ་བལ་ཡུལ་
དུ་ལན་བདུན་ཕེབས། ། རྒྱུད་དང་མན་ངག་བསྟན་སྲུང་མང་པོ་བསྒྱུར། ། དེ་
ནས་ངལ་བས་གྲུ་ཤའི་ཡུལ་དུའང་བྱོན། ། གསང་བདག་ ཞལ་ གཟིགས་གྲུབ་
བརྙེས་ཐུགས་ རྒྱུད་ གྲོལ། ། ཀླུ་ཡིས་ མཆོད་ ཅིང་ ལྷ་སྲིན་བྲན་ དུ་འདུས། །
བརྩམས་པའི་ཆོས་དང་བསྐྱངས་པའི་སློབ་མ་མང་། ། མཐར་ཐུག་འོད་ཀྱི་ཕུང་
པོར་མྱ་ངན་འདས། །
སྔ་འགྱུར་གྱི་བསྟན་པ་བར་དུ་གནུབས་ལ་བབས་ཏེ། དེ་ལ་གནུབས་ཆེན་
སངས་རྒྱས་ཡེ་ཤེས་ནི། ཡབ་གནུབས་རིགས་གསལ་བ་དབང་ཕྱུག་དང་། ཡུམ་
མཆིམས་མོ་བཀྲ་ཤིས་མཚོའི་སྲས་སུ་རབ་བྱུང་གོང་གི་མེ་མཁའ་རྒྱ་མཚོ་ ༢༠༩
(སྤྱི་ལོ་༨༣༢)ལོའི་ཆུ་ཕོ་བྱི་བའི་ལོ་དཔྱིད་ཟླ་ར་བ་ལ། དབུས་རིའི་བརྒྱུད་
སྒྲགས་ཀྱི་ཕུར་སྐུ་འཁྲུངས། ཕ་མེས་ཀྱི་དུར་ས་སྒྲགས་རི་བོ་ཆེར་ཙན་དན་གྱི་
168



སྡོང་པོ་སྐྱེས་པ་ལ་རྒྱ་ནག་ཧ་ཤང་གི་བརྟགས་ཏེ་སྤྲུལ་པའི་སྐུ་འཁྲུངས་པའི་ལྟས་
ཡིན་པས་ གསོ་བའི་ཆོ་ག་འདི་ལྟར་གྱིས་ཞེས་སྔོན་ནས་ལུང་ བསྟན་ པ་བཞིན་
བསྒྲུབས། མཚན་ སྐྱ་ མིང༌ རྡོ་ རྗེ་ ཁྲི་ གཙུག ཆོས་ མིང་ སངས་ རྒྱས་ ཡེ་ ཤེས།
གསང་མཚན་རྡོ་རྗེ་ཡང་དབང་གཏེར་ཞེས་གྲགས། དགུང་ལོ་བདུན་ནས་འོ་
བྲན་དཔལ་གྱི་གཞོན་ནུའི་ཕྱག་ཕྱིར་འབྲངས་ཏེ་རིག་པའི་གནས་ཐམས་ཅད་ལ་
བྱང་བར་མཛད། ཕྱིས་རྒྱ་བལ་གྱི་འདུ་མཚམས་རྡོ་རྗེའི་རྩེ་ལྔའི་ཕུག་ཏུའང་རྒྱུད་
དང་མན་ངག་མང་དུ་གསན། སྔ་ཕྱིར་རྒྱ་བོད་ཀྱི་མཁས་པ་མང་པོ་སློབ་དཔོན་
དུ་བསྟེན་པ་དང་། དེའི་ནང་ནས་ཀྱང་སོག་པོ་དཔལ་ཡེ་དང་རྨ་གཉགས་ཐུན་
མོང་གི་ཡང་སློབ་ཞང་རྒྱལ་བའི་ཡོན་ཏན་གཉིས་ལ་གཙོ་བོར་བསྟེན་ནས་མདོ་
སྔགས་ཕྱི་ནང་གི་རྒྱུད་སྡེ་མན་ངག་དང་བཅས་པ་མཐའ་དག་ལ་སྦྱངས་ཏེ་མཁས་
པར་མཛད། རྒྱ་བལ་གྱི་ཡུལ་དུ་ལན་བདུན་བྱོན་ནས་རྒྱུད་དང་མན་ངག་ཆོག་
ཡིག་བསྟན་སྲུང་དང་བཅས་པ་མང་པོ་བསྒྱུར། ཁྱད་པར་དགུང་ལོ་ལྔ་བཅུ་རྩ་
བཞི་པ་ཤིང་སྦྲུལ་ལོར་བལ་ཡུལ་དུ་བྱོན་ནས་བསུ་རྟ་ར་ལ་དབང་དང་གདམས་
པ་དཔག་མེད་ཞུས་ཤིང༌། ཆོས་ཕྱིར་གཏོང་བ་དང་དད་གུས་ཀྱིས་མཉེས་པར་
མཛད། དེ་ནས་གྲུ་ཤའི་ཡུལ་དུ་བྱོན་ཏེ་ལོ་པཎ་བཞི་ལ་གཙོ་བོར་གཞུང་བཤད་
དང་། གཞན་ཡང་དབང་བཀའ་དང་ཕྱག་བཞེས་ཀྱི་ཕྲ་གཅོད་སོགས་གདམས་
ངག་གི་གནད་ལ་ཞུན་མཐར་བཅད་དེ་ཐུགས་བཅུད་ལོངས་པར་མཛད། དེ་
ནས་གྲུབ་པ་བརྙེས་ཚུལ་ཡང་། ཁུག་གི་རྡོ་རྗེ་སྒྲོམ་བུར་ཟླ་བ་དགུ་ན་ཐུགས་རྒྱུད་
གྲོལ་ཏེ་གནས་ལུགས་གཏན་ལ་ཕེབས། རྡོ་རྗེ་གདན་དང་གཡུང་དྲུང་རིན་ཆེན་
གཏེར་གནས་སུ་གསང་བདག་གིས་ཞལ་དངོས་སུ་བསྟན་ནས་ཕྱག་མཚན་གྱི་རྡོ་
རྗེ་ཕྱག་ཏུ་བབ་ ཅིང་མིང་གི་དབང་བསྐུར། འོལ་མོ་ཚལ་དུ་དྲི་ཟའི་ཕྲུ་གུས་
སངས་རྒྱས་ཀྱི་མཚན་གསོལ། གང་བཟང་དུ་གནོད་སྦྱིན་དང་གླིང་དགུའི་མཚོ་
འགྲམ་དུ་ཀླུ་ཕྲུག་སྤུན་གསུམ་གྱིས་མཆོད། དུར་ཁྲོད་ལྷས་སུ་ཡི་དྭགས་ཕྲུ་གུས་
ཞབས་ལ་གཏུགས། འོད་མའི་ཚལ་དུ་ཡ་མཱནྟ་ཀས་ཞལ་བསྟན་ནས་དབང་དང་
ཀ DR 4
169



དངོས་གྲུབ་གནང་ཞིང་། ལྷ་སྲིན་དབང་དུ་འདུས་ནས་གསང་སྔགས་ཀྱི་བདག་
པོར་དབང་བསྐུར། གཞན་ཡང་ཐོགས་པ་མེད་པའི་མངོན་ཤེས་དང་ལྷའི་སྤྱན་
སོགས་མངའ། ཆུ་ལ་ མི་ བྱིང་ ཞིང་ རི་ བྲག་ ལ་ ཐལ་ལེར་གཤེད་ པ་ སོགས་ངོ་
མཚར་བའི་རྣམ་ཐར་བསམ་གྱིས་མི་ཁྱབ། བོད་ཡུལ་དབུས་ཀྱི་གནས་སྒྲགས་ཀྱི་
ཡང་རྫོང་དུ་སྒྲུབ་གནས་ཀྱི་མཐིལ་མཛད་ཅིང་། དབེན་པ་འབའ་ཞིག་བརྟེན་
དགོངས་པ་ལ། སྤྱིར་དུས་འདི་ཙམ་ན་རྒྱལ་ ཁྲིམས་ཞིག་ཅིང་ཕྱོགས་རིས་ཀྱི་
འཁྲུགས་པ་དར་བའི་སྐབས་སུ་གྱུར་པས། གནུབས་ཆེན་ཡབ་སྲས་ལ་འོ་བརྒྱལ་
ཆེན་པོ་བྱུང༌། བསྟན་བཅོས་ཀྱང་། མདོའི་འགྲེལ་ཆེན་མུན་པའི་གོ་ཆ་དང༌།
དཀའ་གཅོད་སྨྲ་བའི་མཚོན་ཆ། སྒྱུ་འཕྲུལ་བརྒྱ་བཅུ་པའི་མངོན་རྟོགས་འགྲེལ།
རྫོགས་ཆེན་གྱི་མན་ངག་བསམ་གཏན་མིག་སྒྲོན་སོགས་རྩོམ་པར་མཛད་པ་དང་།
བཤད་སྒྲུབ་ཀྱི་ཕྲིན་ལས་ཀྱིས་བསྐྱེད་རྫོགས་གསུམ་གྱི་བསྟན་པས་ས་སྟེང་ཁྱབ་
པར་མཛད། འདི་ལ་སློབ་མ་མང་ཡང་ཁྱད་པར་དུ་འཕགས་པའི་སློབ་མ་ཐུགས་
ཟིན་གྱི་སྲས་བཞི། སྲས་ཀྱི་དམ་པ་གཅིག་དང་ལྔ་བྱུང་སྟེ། སློབ་དཔོན་ཉིད་ཀྱི་
མགུར་ལས། གནུབས་ བན་ ཡང་ དབང་ གཏེར། ཤེས་ རབ་ ནགས་ ཚལ་ ལ།
ཡོན་ཏན་ལྗོན་ཤིང་འཁྲུངས། སྣོད་ཀྱི་མཆོག་ལྔར་བླུགས། གཅིག་གིས་རྩ་བ་
ཁྱེར། བློན་ཆེན་འཕགས་པ་ཡིན། གཅིག་གིས་ལོ་མ་ཁྱེར། ལེགས་པའི་སྒྲོན་
མེ་ཡིན། གཅིག་གིས་མེ་ཏོག་ཁྱེར། དན་གྱི་ཡོན་ཏན་མཆོག གཅིག་གིས་
འབྲས་བུ་ཁྱེར། ཡེ་ཤེས་དབང་ཕྱུག་ཡིན། ཡོན་ཏན་རྒྱ་མཚོ་ཡིན་ཞེས་གསུངས་
པ་ལྟར་སྲས་བཞི་ནི། རྩ་བ་རྒྱུད་ལ་མཁས་པ་སྤ་གོར་བློན་ཆེན་འཕགས་པ། ལོ་
མ་བདུད་རྩི་ལ་མཁས་པ་སྲུའི་སྟོན་པ་ལེགས་པའི་སྒྲོན་མེ། མེ་ཏོག་བརྒལ་ལན་
ལ་མཁས་པ་དན་ཡོན་ཏན་མཆོག འབྲས་བུ་ལྟ་སྒོམ་གྱི་གནད་ལ་མཁས་པ་སོ་
ཡེ་ཤེས་དབང་ཕྱུག་གོ་སྲས་ཀྱི་དམ་པ་གཅིག་ནི་དེ་བཞི་ཀ་ལ་མཁས་པ་ཁུ་ལུང་བ་
ཡོན་ཏན་རྒྱ་མཚོའོ། །
འགྲོ་དོན་མཐར་ཕྱིན་པར་མཛད་ནས་མཐར་མེ་མཁའ་རྒྱ་མཚོ་ ༣ ༡༩ལོ་
170



(སྤྱི་ལོ་༩༩༢)ལོར་རང་བཞིན་རྫོགས་པ་ཆེན་པོའི་ལམ་ལས་ལྷུན་གྲུབ་འོད་ཀྱི་
ཕུང་པོར་མྱ་ངན་ལས་འདས་སོ། །
དགེ་བཤེས་ཁུ་སྟོན།
བསིལ་ལྗོངས་རིག་གནས་ལོ་རྒྱུས་ཆུ་འགོ་སྟེ། ། ཡར་མོ་ཀླུང་ཆེན་འབབ་
པའི་ཡུལ་གྲུ་ན། ། མཁས་པའི་དབང་པོ་དགེ་བཤེས་ཁུ་སྟོན་འཁྲུངས། ། ཐོག་
མའི་མཚན་ལ་བརྩོན་འགྲུས་གཡུང་དྲུང་གསོལ། ། ཆུང་ནས་གར་མི་ཡོན་ཏན་
གཡུང་དྲུང་དང་། ། བླ་མ་སེ་བཙུན་སོགས་ལས་ལྷ་ཆོས་གསན། ། དུས་འདིར་
བོད་ཀྱི་ནོར་འཛིན་དཔལ་མོའི་ སྟེང་། ། ཁོང་ལས་ཆེ་ བའི་ སྐྱེ་ བ་ མེད་ པར་
གྲགས། ། ཁྱད་པར་ཇོ་བོ་མཇལ་ནས་སྙིང་རུས་ཀྱིས། ། གདམས་པ་མ་ལུས་
གསན་ཞིང༌ ཟབ་ པར་ རྟོགས། ། ཕར་ ཕྱིན་ གཤིན་ རྗེའི་ མན་ ངག་ རྩལ་ དུ་
ཐོན། ། གཞུང་ལུགས་ཀུན་ལ་རིག་པའི་ཀློང་ཆེན་བརྡོལ། ། ཕར་ཕྱིན་གསུངས་
དུས་སློབ་མ་སྟོང་ཕྲག་འདུས། ། སྙན་པའི་གྲགས་པ་ཆོལ་ཁ་གསུམ་ལ་ཁྱབ། །
ཁྲི་བཟང་འབར་དང་དྭགས་པོ་དབང་རྒྱལ་དང༌། ། པོ་ཏོ་བ་སོགས་སློབ་མ་མང་
དུ་བསྐྱངས། །
དགེ་བའི་ བཤེས་ གཉེན་ ཁུ་ སྟོན་ ནི་ སྤྱི་ལོའི་ གོང་ གི་ མེ་ མཁའ་ རྒྱ་ མཚོ་
༣༣༨ ལྕགས་ཕག་(༡༠༡༡)ལོར་ཡུལ་ཡར་ཀླུང་དུ་ སྐུ་འཁྲུངས། མཚན་ལ་
བརྩོན་འགྲུས་གཡུང་དྲུང་ཞེས་གསོལ། བླ་མ་སེ་བཙུན་དང༌། གར་མི་ཡོན་
ཏན་གཡུང་དྲུང་ལས་ཆོས་གསན། དུས་འདིར་བོད་ན་ཁོང་ལས་མི་ཆེ་བའམ་
གྲགས་ཆེ་བ་མེད་ཟེར། དགེ་བཤེས་སྟོན་པས་དབུས་ཀྱི་མི་ཆེན་རྣམས་ལ་གནང་
བའི་བཀའ་ཤོག་ནང་མཚན་འཁོད་མེད་པས་ཐུགས་ཁྲོས་ཏེ། ཇོ་བོའི་གདན་
འདྲེན་དུ་སྔོན་ལ་བྱོན་པས་གཞན་རྣམས་ལའང་སྐུལ་མར་གྱུར་ཏེ། ཞང་རོམ་གྱི་
171



ཞལ་ནས་“དགེ་བཤེས་ཁུ་སྟོན་གྱི་མཚན་མ་ཚུད་པ་དེ་གོ་བཅད། དེ་ཡང་སྟོན་
པའི་དཀྱེལ་ཆེ་བའི་ཡོན་ཏན་ཡིན་”ཞེས་གསུངས། ཇོ་བོ་དང་མཇལ་ནས་དགེ་
བཤེས་སྟོན་པ་ལ། “ཁྱེད་ཀྱིས་བོད་ཀྱི་མི་ཆེན་རྣམ་པའི་ཁོངས་སུ་ང་མི་འཇུག་
པ་ཅི་ཡིན་”ཞེས་གསུངས་པར་སྟོན་པས། “སོགས་ཁོངས་ན་ཚུད་ཡོད་” ཅེས་
ཞུས། ཁུ་ སྟོན་ གྱིས་ “ སོགས་ཁོངས་ན་ འཇུག་ པའི་ མི་དེ་ང་ ཡིན་ནམ་” ཞེས་
ཐུགས་མ་མཉེས། ཇོ་བོ་ལས་གདམས་པ་མང་དུ་གསན་ཞིང་ཟབ་པར་རྟོགས
ཁྱད་པར་དུ་ཕར་ཕྱིན་དང་གཤིན་རྗེའི་མན་ངག་ལ་ཕུལ་དུ་བྱུང་བའི་རྩལ་ཐོན།
སྙེ་ཐང་དུ་ཕར་ཕྱིན་གསུངས་དུས་སློབ་མ་སྟོང་ལྷག་ཙམ་འདུས། སྙན་
པའི་གྲགས་པ་བོད་ཆོལ་ཁ་གསུམ་ལ་ཁྱབ། སློབ་མའི་གཙོ་བོ་ནི། དྭགས་པོ་
དབང་རྒྱལ་དང་། པོ་ཏོ་བ། ཁྲི་བཟང་འབར། བྲང་ཏི་དར་མ་སྙིང་པོ་སོགས་
སྔོ།།
མཐར་དགུང་ལོ་རེ་ལྔ་པ་རབ་བྱུང་དང་པོའི་ཤིང་ཡོས་སྤྱི་ལོ་(༡༠༧༥）
ལོར་སྐུ་གཤེགས་སོ། །
མར་པ་ལོ་ཙཱ་བ་ཆོས་ཀྱི་བློ་གྲོས།
གངས་ཅན་བཤད་དང་སྒྲུབ་པའི་བསྟན་པའི་བདག ། ལྷོ་བྲག་མར་པ་
ཆོས་ཀྱི་བློ་གྲོས་ཀྱིས། ། འབྲོག་མི་ལོ་ཙཱ་ཤཱཀྱ་ཡེ་ཤེས་ལས། ། ལེགས་སྦྱར་སྐད་
དང་སྒྲ་རིག་སྦྱངས་ པ་ མཛད། ། བལ་པོར་བྱོན་ཏེ་ གསང་སྔགས་ཆོས་ མང་
གསན། ། དེ་ནས་པཎ་ཆེན་ན་རོའི་དྲུང་དུ་བྱོན། ། སླར་ཡང་བོད་དུ་བྱོན་ནས་
གསེར་བཙལ་ཏེ། ། འཕགས་པའི་ཡུལ་དུ་བྱོན་སོགས་ངལ་མང་སྤྱད། ། དེ་
ནས་སློབ་དཔོན་མེ་ཏྲིའི་སྙན་པ་གསན། ། སླར་ཡང་རྒྱ་གར་ཤར་ཕྱོགས་ཡུལ་དུ་
བྱོན། ། རྒྱུད་ཕྱོགས་མཉན་བསམ་སྦྱངས་པ་མཐར་ཕྱིན་མཛད། ། ཕྱག་རྒྱ་ཆེན་
172



པོའི་མན་ངག་མངོན་སུམ་རྟོགས། ། གསང་སྔགས་དཔེ་ཆ་ མང་པོ་བསྣམས་
ནས་བསྒྱུར། ། ཐུགས་སྲས་བཞི་དང་ཀ་ཆེན་བཞི་ལ་སོགས། ། ཕུལ་དུ་བྱུང་
བའི་སློབ་མ་མང་དུ་བསྐྱངས། ། རྒྱལ་བསྟན་ཁང་བཟང་མཛེས་པའི་ཏོག་དང་
མཚུངས། །
གངས་ཅན་གྱི་རྒྱུད་འདིར་བཤད་སྒྲུབ་གཉིས་ ཀའི་སྒོ་ནས་བསྟན་པའི་
བདག་པོར་གྱུར་པ་རྗེ་ལྷོ་བྲག་མར་པ་ཆོས་ཀྱི་བློ་གྲོས་ནི། རབ་བྱུང་གོང་གི་ལོ་
སྐོར་དྲུག་ཅུ་ཐ་མའི་ཆུ་བྱི་(༡༠༡༢)ལོར་ཡུལ་ལྷོ་བྲག་ཆུས་ཁྱེར་ཕུ་ལ་ཡབ་མར་
པ་དབང༌ ཕྱུག་ འོད་ ཟེར་ དང༌། ཡུམ་ རྒྱལ་ མོ་ འོད་ ཟེར་ གཉིས་ ཀྱི་ སྲས་ སུ་
འཁྲུངས། ཡབ་ཡུམ་གཉིས་ལ་སྲས་མིང་སྲིང་བཞི་ཡོད་པ་ལས་ཁོང་ནི་གཉིས་པ་
ཡིན། དགུང་ལོ་བཅོ་ལྔ་ནས་འབྲོག་མི་ལོ་ཙཱ་བ་ཤཱཀྱ་ཡེ་ཤེས་ཀྱི་དྲུང་དུ་སམ་སྐྲ་
ཏའི་སྐད་དང་སྒྲ་རིག་པ་ལ་སློབ་སྦྱོང་གནང་། དེ་ནས་རང་ཡུལ་དུ་བྱོན་ནས་
གསེར་བཅོ་ལྔ་ཙམ་བཙལ་ཏེ་བལ་པོར་བྱོན། དེའི་ཚེ་ཁ་རག་གཉོས་ལོ་ཙཱ་བ་
དང་མཉམ་ དུ་བྱུང་ཡང་ཁོང་རྒྱ་གར་དུ་ཐེགས། མར་ པ་ རང་ ཉིད་ ས་ ཆུའི་
འཕྲོད་བསྟེན་གྱི་ཆེད་དུ་བལ་ཡུལ་དུ་ལོ་གསུམ་རིང་བཞུགས་ཏེ་དེའི་རིང་བལ་པོ་
སྤྱི་ཐེར་བའི་དྲུང་དུ་གསང་སྔགས་ཀྱི་ཆོས་མང་པོ་གསན། དེ་ནས་པཎ་ཆེན་ན་
རོ་པའི་དྲུང་དུ་གསང་བ་འདུས་པ་དང༌། མཱ་ཧ་མཱ་ཡ་གསན་ནས་གསེར་འཚོལ་
བའི་ཆེད་དུ་བོད་ལ་ཕྱིར་ཕེབས་ཏེ་གསེར་མང་པོ་བཙལ་ནས་རྒྱ་གར་དུ་ཕེབས།
བདག་མེད་མ་ཁབ་ཏུ་བཞེས། གཞན་ཡང་བཙུན་མོ་མ་ཕྱག་རྒྱར་སྡོ་བ་
བརྒྱད་ཡོད་པར་གྲགས་ཏེ། ཀྱེ་རྡོར་ལྷ་མོ་དགུ་པོ་དང་སྦྱོར་བ་ཡིན། ཡང་མེ་ཏྲི་
བའི་སྙན་པ་གསན་པས་ཐུགས་འཕྲོག་སྟེ་རྒྱ་གར་ཤར་ཕྱོགས་སུ་མངའ་བདག་མེ་
ཏྲི་བ་དང་མཇལ། རྒྱུད་ཀྱི་གསན་པ་མང་པོ་མཛད། ཕྱག་རྒྱ་ཆེན་པོའི་མན་
ངག་གིས་ མངོན་ སུམ་ གྱིས་རྟོགས་ པ་ འཁྲུངས་ ཏེ་ རྗེ་ མངའ་ བདག་ཆེན་པོའི་
བཀའ་དྲིན་གྱིས། གཞི་ཆོས་ཉིད་སྐྱེ་བ་མེད་པར་རྟོགས། “སེམས་སྟོང་པ་ཉིད་
ལ་སྦར་ཟིན་བྱས། མི་ཁོ་བོའི་སྤྲོས་པ་དེ་ནས་ཆོད་”ཅེས་གསུངས་ནས་སླར་ཡང་
173



བོད་དུ་ ཕེབས། སྔ་ཕྱིར་རྒྱ་ བགར་དང་བལ་ པོར་ ཕར་ཚུར་བྱོན་ དུས་ རྡོག་ཁྲེས་
རྒྱབ་ཏུ་འཁུར་ནས་ཞབས་ཐང་དུ་ཕེབས་ཏེ། དུག་སྦྲུལ་གྱི་གླིང་དང་། བྱེ་ཐང་།
དུག་ཆུ་བཅས་བརྒྱལ་ནས་དཀའ་བ་ཚད་མེད་སྤྱད་ཅིང༌། ངས་ང་སྔགས་ཀྱི་དཔེ་
ཆ་མང་ པོ་ བོད་ དུ་ གདན་ དྲང ས་ ནས་ དེ ་ ང ག་ བོད་ ཡིག་ ཏུ་ བསྒྱུར་ བ་ གནང་
གཙང་རོང་དང༌། གྲོ་བོ་ཀླུངས་སོགས་ལ་ཕེབས་ནས་སློབ་མ་མང་དུ་བསྐྱངས་
པ་ནི། དོལ་ པ་ གག་ སྟོན་ དང༌། གྲོའི་ མི་ཆུང་། ཆུ་ གོང་ དཔལ་ལེ། དགེ་
བཤེས་ཁེ་གད་བཅས་ལ་ཐུགས་ཀྱི་སྲས་བཞིར་གྲགས། གཞན་ཡང་སློབ་མ་དབུ་
ཆེ་བཅུ་ ཞེས་ བྱ་བ་བྱུང༌ སྟེ། མཇལ་ བ་ལ་ སྔ་བའི་ ཀློག་སྐྱ་འབྱུང་གནས་རྒྱན་
མཚན། བྱང་ཙམ་ལུང་གི་མར་པ་མགོ་ཡགས། རྔོག་གཞུང་བ། འཚུར་དབང་
ངེ་། མེས་ཚོན་པོ། ལྷ་རྗེ་སེ་རིངས། རྒྱ་སྟོན་ཞིག་པོ། མར་པ་བྱ་ཟེ་བ། མྱང་
སྒོམ་སྦྱང་ལྟག རྗེ་བཙུན་མི་ལ་བཅས་སོ། དེ་རྣམས་ལས། རྔོག་ཆོས་རྡོར་
དང༌། འཚུར་དབང་ངེ་། མེས་ཚོན་པོ། མི་ལ་རས་པ་བཅས་ལ་ཀ་ཆེན་བཞི་
ཡང་ཟེར། དེ་ཡང་རྔོག་འཚུར་མེས་གསུམ་པོས་བཤད་པའི་བཀའ་བཟུང་ལ་མི་
ལ་རས་པས་སྒྲུབ་པའི་བཀའ་བཟུང་བ་ཡིན་ནོ། ཡང་རྗེ་མར་པ་སྐུ་འདས་ཁར་
ཡང་གཞུང་རི་བོར་ཕེབས་པ་འདྲ་སྟེ། རྔོག་གི་སྲས་མོ་མདོ་སྡེར་རྗེ་མར་པ་ལས་
ལུང་ཙམ་ཐོབ། ལོ་བརྒྱད་པའི་ཚེ་རྗེ་མར་པ་གཤེགས། བཅུ་སུམ་ལོན་པའི་ཚེ་
ཡབ་ཀྱང་གཤེགས། ན་རོ་བའི་གཞུང་གདམས་ངག་ཏུ་མ་ཟད་མེ་ཏྲི་བའི་གཞུང་
བཤད་དང་གདམས་པ་རྣམས་ཀྱང་གནང་བས་རྔོག་པ་རྣམས་གུར་གྱི་གཞུང་རེ་
རེའི་སྟེང་དུ་ནཱ་རོ་མེ་ཏྲི་གཉིས་ཀའི་བཤད་པ་མི་འདྲ་བ་རེ་མཛད་དོ། རྗེ་མར་པ་
འཁྲུངས་པའི་ལོ་འདིར་གཏེར་སྟོན་གྲྭ་བ་མངོན་ཤེས་འཁྲུངས། མར་པའི་ལོ་
དྲུག་པ་མེ་མོ་སྦྲུལ་ལ་རྒྱ་གར་ཕྱག་ན་འཁྲུངས། ལོ་དེ་ལ་གྲུ་མེར་གྱིས་ཐང་མོ་ཆེ་
བཏབ། མར་པ་ལོ་བཅུ་དྲུག་བཞེས་པའི་ཚེ་རྩིས་པ་རྣམས་ཀྱིས་མེ་མཁའ་རྒྱ་
མཚོ་ལ་འདས་ལོ་བསྲེ་བའི་ཐོག་མ་མེ་མོ་ཡོས་དེ་བྱུང་བ་ཡིན། མར་པའི་ལོ་ཉི་ཤུ་
རྩ་ལྔ་མེ་ཕོ་བྱི་བ་ལ་རྔོག་ཆོས་ཀྱི་རྡོ་རྗེ་འཁྲུངས། མར་པའི་ལོ་ཉི་ཤུ་རྩ་དགུ་པ་ལ་
174



རྗེ་བཙུན་མི་ལ་རས་པ་དང་བ་རི་ལོ་ཙཱ་བ་གཉིས་འཁྲུངས། མར་པའི་ལོ་སུམ་ཅུ་
རྩ་གཅིག་པ་ལ་ཇོ་བོ་རྗེ་བོད་དུ་བྱོན། ནག་ཚོ་ལོ་ཙཱ་བ་དང་ཁུ་སྟོན་བརྩོན་འགྲུས་
གཡུང་དྲུང་གཉིས་ཁོང་ལས་ལོ་གཅིག་གིས་བགྲེས། མར་པའི་ལོ་སུམ་ཅུ་རྩ་
གསུམ་པ་ཤིང་ཕོ་སྤྲེའུ་ལ་རྨ་བན་ཆོས་འབར་འཁྲུངས། མར་པའི་ལོ་བཞི་བཅུ་
རྩ་བརྒྱད་པ་ས་མོ་ཕག་ལ་རྔོག་ལོ་ཙཱ་བ་བློ་ལྡན་ཤེས་རབ་འཁྲུངས། མར་པའི་ཉི་
ཤུ་རྩ་གསུམ་པ་ཤིང་ཕོ་ཁྱི་ལ་འཁོན་དཀོན་མཆོག་རྒྱལ་པོ་འཁྲུངས། མར་པའི་
ཉི་ཤུ་རྩ་བཞི་པ་ལྕགས་མོ་ལུག་ལ་པོ་ཏོ་བ་འཁྲུངས། མར་པའི་དྲུག་ཅུ་རྩ་གཉིས་
པ་ཆུ་མོ་གླང་ལ་ས་སྐྱ་དང་ནེའུ་ཐོག་བཏབ། དྲུག་ཅུ་རྩ་ལྔ་པ་མེ་ཕོ་འབྲུག་ལ་
མངའ་བདག་ལྡེ་རྩེའི་ཆོས་འཁོར་བྱུང་ངོ༌།
མདོར་ན་མར་པ་ལོ་ཙཱ་བ་ཆོས་ཀྱི་བློ་གྲོས་ཞེས་པའི་མཁས་དབང་འདི་རབ་
བྱུང་གོང་གི་ལོ་སྐོར་དྲུག་ཅུ་ཐ་མའི་ཆུ་བྱི་ལ་སྐུ་འཁྲུངས་ནས་( ༡༠ ༡༢) རབ་
བྱུང་གཉིས་པའི་མེ་གླང་(༡༠༩༧)ལོར་སྐུ་འདས་ཤིང་། འདས་དུས་དགུང་ལོ་
བརྒྱད་བཅུ་གྱ་དྲུག་ལ་ཕེབས་པའོ། །
གཏེར་སྟོན་གྲྭ་བ་མངོན་ཤེས།
གཏེར་གྱི་བདག་པོ་གྲྭ་བ་མངོན་ཤེས་ནི། ། རབ་བྱུང་དང་པོའི་ཆུ་ཕོ་བྱི་
བའི་ལོར། ། གྲགས་ཅན་སྐྱེས་ཆེན་བཅུ་གསུམ་འཁྲུངས་པའི་ཡུལ། ། གཡོ་རུ་
གྲྭ་ཡི་དཀྱིལ་རུ་གྲོང་དུ་འཁྲུངས། ། གཞོན་ནུས་དུས་ནས་བསམ་ཡས་ཆོས་གྲྭར་
བྱོན། ། ཡམ་ཤུད་རྒྱལ་བ་འོད་ལས་རབ་ཏུ་བྱུང༌། ། འཁྲུངས་ཡུལ་གྲྭ་ནང་ཡིན་
ནས་གྲྭ་བ་དང༌། ། མངོན་པ་མཁྱེན་པ་རྒྱས་པས་མངོན་ཤེས་ཞུ། ། སྔ་ཕྱིར་
གཏེར་རྫས་སྣ་ཚོགས་སྤྱན་དྲངས་ཤིང༌། ཁྱད་པར་ ཞང་བློན་ཆེན་པོའི་ལུང་
བསྟན་ལྟར། ། བསམ་ཡས་བར་ཁང་ཀ་བ་བུམ་ཅན་ནས། ། གསོ་རིག་རྒྱུད་
175



བཞིའི་བླ་དཔེ་གཏེར་དུ་བཞེས། ། གྲུ་ཐང་ཆོས་གྲྭ་ཆེན་པོ་ལ་སོགས་པའི། །
དགོན་གནས་ མང་པོ་ག་ ས་ གང་དུ་བཞེངས། ། རྒྱུད་བཞིའི་བསྡུས་དོན་ལ་
སོགས་བསྟན་བཅོས་བརྩམས། ། རབ་བྱུང་གཉིས་པའི་ལྕགས་རྟར་དགོངས་པ་
རྫོགས། །
ཤུད་པུ་དཔལ་གྱི་སེང་གེ་དང་ལོ་ཆེན་བཻ་རོ་ཟུང་དུ་འཇུག་པའི་རྣམ་འཕྲུལ་
གྲྭ་བ་མངོན་ཤེས་ནི། རབ་བྱུང་དང་པོའི་ཆུ་ཕོ་བྱི་བའི་ལོ་ལ་(༡༠༡༢)གཡོ་རུ་
གྲྭའི་དཀྱིལ་རུ་གྲོང་ཚོར་མཆིམས་རྡོ་རྗེ་སྤྲེའུ་ཆུང་གི་གདུང་རྒྱུད་དུ་འཁྲུངས། སྐུ་
གཞོན་ནུ་ནས་དམ་པའི་ཆོས་ཀྱི་རིགས་སད་པས་བསམ་ཡས་ཀྱི་ཆོས་གྲྭར་བྱོན།
ཀླུ་མེས་ཀྱི་མཁན་བུ་ཡབ་ཤུད་རྒྱལ་བ་འོད་ལས་རབ་ཏུ་བྱུང༌། ཡུལ་གྲྭ་ཡིན་པ།
མངོན་པ་མཁྱེན་པ་རྒྱས་པས་མངོན་ཤེས། རབ་ཏུ་བྱུང་བའི་མཚན་དབང་ཕྱུག་
འབར་ཞུ། དབུ་རྩེ་སྒོ་སྟེང་ནས་ཛམ་དམར་གསང་སྒྲུབ་དང༌། གནོད་སྦྱིན་རྡོ་
རྗེ་བདུད་བཏུལ་གྱི་རྒྱུད་སྒྲུབ་དང་བཅས་པ་སྤྱན་དྲངས། ཁྱད་པར་ཞང་བློན་
གྱིས་ལུང་བསྟན་གནང་བ་ལྟར་བསམ་ཡས་དབུ་རྩེའི་བར་ཁང་ཀ་བ་བུམ་པ་ཅན་
ནས་ལོ་ཆེན་བཻ་རོས་བསྒྱུར་བའི་གསོ་བ་རིག་པ་དཔལ་ལྡན་རྒྱུད་བཞིའི་བླ་དཔེ་
ས་ཕོ་སྟག་ལོ་སྟོན་ཟླ་ར་བའི་ཚེས་བཅོ་ལྔའི་ནམ་ཕྱེད་དུ་སྤྱན་དྲངས་ཤིང༌། དཔེ་
བཤུས་པའི་ ཕྱི་ མོ་ རང་ གནས་ སུ་ བཞུགས། བུ་ དཔེ་ ལོ་ སྐོར་ གཅིག་ གསང་།
ཕྱིས་ཡར་ཀླུང་གི་དགེ་བཤེས་ཁུ་སྟོན་དར་མ་གྲགས་ལ་གནང་བ་གངས་རིའི་ཁྲོད་
ཀྱི་སྨན་པའི་རྒྱལ་པོ་གཉིས་པ་གཡུ་ཐོག་ཡོན་ཏན་མགོན་པོ་ལ་བཀའ་བབས་ཏེ་
འ ཕྲིན་ལས་བསྐྱངས་པ་འདི་གཅིག་པུའི་འཕྲིན་ལས་དང་ངོ་མཚར་ཡང་བསམ་
གྱིས་མི་ཁྱབ། ཛམ་བྷ་ལ་བསྒྲུབས་པས་དངོས་གྲུབ་གསེར་གྱི་བདོག་པ་གནང་བ་
ལ་གཞི་མཛད་དེ། གྲྭ་ནང་མདའ་ལ་ ༡༠༨ ༡ལོར་གྲྭ་ཐང་གི་ཆོས་གྲྭ་ཆེན་པོ་
བཏབ་པས་མཚོན་དགོན་གནས་མང་དུ་བཞེངས།
དེ་རྣམས་དང་བསམ་ཡས་ཀྱི་ཆོས་གྲྭའི་བདག་པོའང་མཛད་པས་དགེ་
བའི་བཤེས་གཉེན་ཆེན་པོར་སྣང་། །
176



གསུང་རྩོམ་དུ་རྒྱུད་ཀྱི་བསྡུས་དོན་སོགས་བསྟན་བཅོས་སྣ་ཚོགས་བརྩམས།
རབ་བྱུང་གཉིས་པའི་ལྕགས་རྟ་( ༡༠༩༠)ལོར་དགོངས་པ་ཆོས་དབྱིངས་སུ་
ཐིམས།
དེ་ནས་གྲྭ་ཐང་དགོན་ཆོས་སྐྱབས་དོན་སྟེང་གིས་བསྐྱངས་སོ། །
བདག་མེད་མ།
ཚེ་རབས་དུ་མར་ཉོན་མོངས་དུག་ལྔ་ཡི། ། ནག་ནོག་གཡའ་དང་བྲལ་
བའི་སྤྲིན་དཀར་ལས། ། སྙིང་རྗེའི་སྦྲང་ཆར་ཆད་མེད་འཇོ་བའི་གཏེར། །
བྱང་སེམས་རྒྱུད་ཀྱིས་བརླན་པའི་བདག་མེད་མ། ། གང་ཉིད་མར་པས་ཁབ་ཏུ་
བཞེས་ནས་བཟུང༌། ། བཀའ་བརྒྱུད་བསྟན་པ་ཡར་ངོའི་ཟླ་བ་ལྟར། ། གོང་དུ་
སྤེལ་བའི་ རླབས་ ཆེན་ མཛད་ པ་ ལ། ། རྩེ་ གཅིག་ དད་ པས་ སྲི་ ཞུ་ གཞོགས་
འདེགས་མཛད། ། རྗེ་བཙུན་མི་ལས་བླ་མའི་བཀའ་བཞིན་དུ། ། ལྷོ་བྲག་སྲས་
མཁར་དགུ་ཐོག་བཞེངས་ པའི་ དུས། ། ངལ་ བ་ བརྒྱ་ ཕྲག་ སྤྱད་ པ་ མི་ བཟོད་
པར། ། སྙིང་རྗེའི་སྤྱན་ཆུས་བཞིན་རས་ཡོངས་སུ་བརླན། ། དད་དང༌ ཤེས་
རབ་བླ་མ་ལ་གུས་ཤིང་། ། དམ་ཚིག་མིག་འབྲས་བཞིན་དུ་བསྲུང་བ་སོགས། །
ཡེ་ཤེས་མཁའ་འགྲོའི་མཚན་ཉིད་ཡོངས་རྫོགས་པ། ། སྨན་ལྗོངས་སྐྱེས་མའི་
གཙུག་རྒྱན་ཉིད་དུ་འཁུམས། །
བསྟན་པ་ཕྱི་དར་གྱི་སྲོལ་འབྱེད་ཆེན་པོ། བཀའ་བརྒྱུད་ཀྱི་བསྟན་པའི་
སྲོལ་གཏོད་མཁན་པོ། མར་པ་ལོ་ཙཱ་བ་ཆོས་ཀྱི་བློ་གྲོས་ཀྱི་གསང་ཡུམ་སྟེ་ཆུང་མ་
ཡིན། དེ་ཡང་མར་པ་ལོ་ཙཱ་བར་གསང་ཡུམ་བདག་མེད་མ་དང༌། གསལ་སྐྱིད།
ཇོ་མོ་ལྕེ་བུ། ལྷུང་གཟེད་ཧོ་རེ། སྙེ་མོ་བཟང་མོ། ཕྱག་ཐུང་མ་སོགས་དགུ་ཡོད་
པ་དེ་དག་ཐམས་ཅད་པད་མ་ཅན་ལ་སོགས་པའི་ མཚན་ཉིད་དུ་མ་དང་ལྡན་
177



ཞིང་། ལང་ཚོ་རབ་ཏུ་རྒྱས་ཤིང་བལྟ་ན་སྡུག་པ། ཁྱད་པར་དུ་གསང་སྔགས་རྡོ་
རྗེ་ཐེག་པ་ལས་ཇི་ལྟར་བཤད་པ་བཞིན་དུ་དད་དང་ཤེས་རབ། སྙིང་རྗེ་དང་
ལྡན་ཞིང་བླ་མ་ལ་གུས་པ། དམ་ཚིག་མིག་འབྲས་ལྟར་བསྲུང་ཞིང་། བུད་མེད་
ཀྱི་སྐྱོན་ ཐམས་ཅད་ཀྱིས་མ་འགོས་པའི་ཡེ་ཤེས་ཀྱི་མཁའ་འགྲོ་མ་ ཤ་ སྟག་ཡིན་
པའི་གཙོ་མོ་བདག་མེད་མ་འདི་ཉིད་ཡིན་ལ། གཞན་ཡང་གསང་ཡུམ་དགུ་པོ་
ཀྱེ་རྡོར་ལྷ་མོ་དགུ་པོ་དང་སྦྱོར་བར་ཡང་གསུངས།
ཁྱད་པར་དུ་ཡུམ་བདག་མེད་མ་འདི་ཉིད་ནི་སྙིང་རྗེ་ཤིན་ཏུ་ཆེ་བ་ཞིག་
ཡིན་པས། རྗེ་བཙུན་མི་ལས་ངལ་བ་བརྒྱ་ཕྲག་ཁྱད་བསད་ཀྱིས་ལྷོ་བྲག་སྲས་
མཁར་དགུ་ཐོག་བཞེངས་ སྐབས་ སྙིང་རྗེ་ཚད་མེད་ཀྱིས་ལྐོག་ཏུ་མི་ལར་ཕྱག་
རོགས་མཛད་པ་དང༌། མར་པ་ལོ་ཙཱ་བས་བཀའ་བཀྱོན་དྲག་པོ་མཛད་ཚུལ་
སོགས་《མི་ལའི་རྣམ་ཐར་》ནང་གསལ་བ་ལྟར་ལགས། ཁོང་ལ་སྲས་དར་མ་
མདོ་སྡེ་འཁྲུངས་ཤིང་། མི་ལ་རས་པར་ཡང་ཆོས་གསུངས་མྱོང་ཡོད། །
མཐར་མར་པ་གཤེགས་ཁར་ ༡༠༩༥ལོར་བཀྲ་ཤིས་པའི་ལྟས་དུ་མ་དང་
བཅས་འཇིག་རྟེན་ཕ་རོལ་དུ་གཤེགས་སོ། །
མ་ཅིག་ལབ་སྒྲོན།
ཀུན་གྱི་མ་ཅིག་ལབ་ཀྱི་སྒྲོན་མ་ནི། ། གྲྭ་བ་མངོན་ཤེས་དྲུང་ནས་རབ་ཏུ་
བྱུང༌། ། ཤེར་ཕྱིན་ཀློག་པས་སྟོང་ཉིད་ལྟ་བ་སྐྱེས། ། དེ་ནས་རིང་མིན་ཤེད་དུ་
དམ་པ་མཇལ། ། ཀློག་ལ་མཁས་པས་འདམ་བུར་བྱོན་པའི་དུས། ། གཅེར་
གྲོང་ཐོད་པ་འབའ་རེ་མཉམ་དུ་འདུས། ། ཀོང་པོར་སྲས་མོ་འཁྲུངས་པར་ཀོང་
ལྕམ་དང་། ། ལམ་བར་སྲས་མོ་འཁྲུངས་པར་ལམ་ལྕམ་ཟེར། ། ཕྱིས་སུ་སླར་
ཡང་སྲས་གསུམ་འཁྲུངས་པའི་རྗེས། ། སྐྲ་བྲེགས་བཙུན་ཆས་གོན་ནས་ཆོས་ལ་
178



ཞུགས། ། བསོད་ནམས་བླ་མའི་མདུན་ནས་དབང་ཁྲིད་གསན། ། དོན་གྱི་
དབང་ཐོབ་ཀུན་ལ་གདམས་པ་ གསུངས། ། ཟངས་རི་ཁང་དམར་ཕུག་པར་
ཡུན་རིང་བཞུགས། ། འདི་ལས་མོ་གཅོད་དར་ཞིང་བོད་ཁམས་ཁྱབ། ། ཡར་
སྟོད་གཉགས་པ་རྒྱུན་མཚན་ལ་སོགས་པ། ། གདམས་པ་བཏབ་པའི་བུ་ཆེན་
མང་དུ་བྱོན། །
བདུད་བཞི་དབྱིངས་སུ་གཅོད་པའི་དཔའ་མོ་མ་ཅིག་ལབ་ཀྱི་སྒྲོན་མ་ནི་
འཁྲུངས་ཡུལ་གཡེའི་ལབ་ཏུ་ཡབ་ཆོས་ཀྱི་ཟླ་བ་དང༌། ཡུམ་འབུམ་ལྕམ་གཉིས་
ལ་རབ་བྱུང་དང་པོའི་ལྕགས་ལུག་(༡༠༣༡)ལོའི་འབྲུག་ཟླའི་ཚེས་བཅོ་ལྔའི་སྐྱ་
རེངས་ཤར་བ་དང་སྐུ་བལྟམས་ཤིང་། དྲི་བཟང་དང་སྤོས་དུད་ཀྱིས་ཁྱིམ་གང་
བ་དང་ནམ་མཁའ་ཐམས་ཅད་འཇའ་འོད་ཀྱིས་གང་། དེ་ཡང་འཇམ་དཔལ་རྩ་
རྒྱུད་ལས། “ང་ཡི་བསྟན་པའི་སྙིགས་མ་ལ། ཁ་བ་ཅན་ཞེས་བྱང་ཕྱོགས་སུ།
ཤེས་རབ་ཡུམ་ཆེན་ཐུགས་སྤྲུལ་ནི། ལབ་ཀྱི་སྒྲོན་མ་བྱ་བ་འབྱུང༌། སྐྱེ་མེད་སྙིང་
པོའི་དོན་སྟོན་ཅིང་། གྲོང་དང་གྲོང་ཁྱེར་རི་སུལ་དང༌། དུར་ཁྲོད་བས་མཐའ་
ཁྱབ་པར་ཉུལ། དེ་ཡི་ཆོས་ནི་རྒྱས་པར་འགྱུར། གང་ཞིག་དེ་དང་འབྲེལ་བ་
རྣམས། བླ་མེད་བྱང་ཆུབ་མྱུར་དུ་ཐོབ།” ཅེས་ལུང་དུ་སྟོན་པ་དང་སློབ་དཔོན་
པདྨ་འབྱུང་གནས་ཀྱིས་“ད་ལྟ་ཡེ་ཤེས་མཚོ་རྒྱལ་ཏེ། འདི་ནས་མ་འོངས་དུས་
དག་ན། ལབ་ཀྱི་སྒྲོན་མ་ཞེས་བྱར་འབྱུང༌། གཅོད་ཀྱི་བསྟན་པ་རྒྱས་པར་
བྱེད།” ཅེས་ལུང་བསྟན་པ་ལྟར་གཟུགས་བྱད་སོགས་མཚར་སྡུག་བལྟ་བས་ཆོག་
མི་ཤེས་པ་ཞིག་ཡོད། དགུང་ལོ་ལྔ་ནས་ཡུམ་གྱིས་ཡི་གེ་བསླབ་པས་བརྡ་བསྟན་
པ་ཙམ་ནས་ཤེས་པ་དང༌། ལོ་བརྒྱད་ནས་འབྲི་ཀློག་ལ་མཁས་ཤིང་ཉིན་རེར་
བརྒྱད་སྟོང་པ་ཚར་གཉིས་རེ་ཀློག་ཐུབ་པའི་སྐྱེ་སྟོབས་ཀྱི་ཤེས་རབ་དང་ལྡན་པས་
དགེ་བཤེས་ཀྱིས་“མོའི་ཤེས་རབ་ནི་ནགས་ཆེན་པོ་ལ་མེ་མཆེད་པ་དང་འདྲ་བས་
མཚན་ལ་ཤེས་རབ་སྒྲོན་མེ་གསོལ་”ཞེས་གསུངས། སླད་ནས་རྒྱལ་པོས་ཆེད་དུ་
མཇལ་འཕྲད་གནང་ སྟེ་ལབ་ཕྱིར་ སྐུ་འཁྲུངས་ པས་ མཚན་ དུ་ལབ་ཀྱི་སྒྲོན་མེ་
179



གསོལ་དང་རྟེན་འབྲེལ་འགྲིགས་པ་ཡིན་གསུང་གཤིས་ལབ་ཀྱི་སྒྲོན་མ་རུ་གྲགས།
དེ་ནས་སློབ་དཔོན་བསྟེན་ཅིང་ ཐོས་བསམ་མཛད་ཚུལ་སྐོར་ནི། ཐོག་
མར་བླ་མ་གྲྭ་པ་མངོན་ཤེས་མདུན་ནས་མདོ་མང༌། འབུམ། ཉི་ཁྲི། བརྒྱུད་
སྟོང་པ་བཅས་ལུང་ཁྲིད་གསན། རྟོགས་པ་ཁྱད་པར་ཅན་རྒྱུད་ལ་སྐྱེས་ནས་བླ་
མའང་ཐུགས་མཉེས་པར་མཛད།
དེ་ནས་བླ་མ་བསོད་ནམས་ཀྱི་དྲུང་ནས་ཟབ་པའི་ཏིང་ངེ་འཛིན་གྱི་ངོ་སྤྲོད་
དང་མདོ་ལུགས་ཀྱི་ཆོས་དབང་། སྒྱུ་འཕྲུལ་ཆེན་མོའི་དབང་བཅས་ཞུས། བླ་
མ་ཞྭ་དམར་བ་ལས་བྱམས་ཆོས་སྡེ་ལྔ་གསན། གཞན་ཡང་སེམས་ཁྲིད། སེམས་
བསྐྱེད། སྒྲ་འགྱུར་སོགས་ཀྱི་སྐོར་མང་དུ་ཞུས། བླ་མ་སྦ་སྟོན་པ་ལས་བཀའ་
རྫོགས་པ་ཆེན་པོའི་ སྐོར་ལེགས་ པར་ གསན་ཞིང་ ཉམས་ལེན་ དྲོད་ཚད་དང་
བཅས་པར་ རང་དབང་ཐོབ་པར་བྱས། ལྷག་པར་དུ་ ཕ་དམ་པ་སངས་རྒྱས་
དང༌། བླ་མ་ཡར་ཐང་པ་བཅས་མང་དུ་བསྟེན་ནས་ཕྱག་རྒྱ་ཆེན་པོ་བརྡ་ཆོས་
སྐོར། ན་རོ་ཆོས་དྲུག ཕ་ཕྱིན་བཀའ་རྒྱུད། ནམ་མཁའ་སྒོ་འབྱེད་ཀྱི་ངོ་སྤྲོད།
འཕོ་བའི་གདམས་ངག ཞི་བྱེད་ཀྱི་སྐོར། གཅོད་ཀྱི་གདམས་པ། ཕཊ	ཆོས་
སྐོར་གསུམ། བཀའ་རྒྱུད་བླ་མའི་རྣལ་འབྱོར་ཟབ་ལམ་པ། འཕོ་བ་གྲོང་འཇུག་
གི་གདམས་པ་བཅས་ ལྷག་ལུས་མེད་པར་ཡོངས་སུ་ཞུས་ཏེ་ཁོང་དུ་ཆུད་པར་
མཛད། ཞི་བྱེད་གཅོད་ཀྱི་གདམས་པའི་བདག་པོར་གྱུར། ཟངས་རི་མཁར་
དམར་གྱི་ཕུག་པར་ཡུན་རིང་བཞུགས། འདི་ལས་བརྒྱུད་པའི་གཅོད་ལ་མོ་
གཅོད་དང༌། སྐྱོ་བསོད་ནམས་བླ་མ་དང་ཡར་ཀླུང་གི་རྨ་ར་སེར་(སྨྲ་མིན་ནམ་
སྙམ་)པོ་ལས་བརྒྱུད་པའི་གཅོད་ལ་ཕོ་གཅོད་ཟེར། གཞན་ཡང་སྔོན་གྱི་རྟེན་
འབྲེལ་ལས་རྒྱ་གར་བ་ ཐོད་པ་བྷ་ཏྲ་ཡ་(དེབ་སྔོན་དུ་ཐོད་པ་འབའ་རེ་ཟེར།) དང་
ཐབས་ཤེས་ཟུང་འཇུག་གི་བདེ་ཆེན་དཔལ་ལ་རོལ། སྲས་གྲུབ་པ་དང་། གྲུབ་
ཆུང༌། སྲས་མོ་རྒྱན་ནེ་དང་བཅས་གསུམ་འཁྲུངས།(དེབ་སྔོན་དུ་སྲས་མོ་ཀོང་ལྕམ་
དང་། ལ་ལྕམ། སྲས་གྲུབ་པ་དང་། གྲུབ་ཆུང་། ཡང་གྲུབ་བཅས་འཁྲུངས་ཟེར།)འདི་
180



ནི་རང་རིགས་དང་མི་རིགས་གཞན་འགྲོགས་པའི་གསར་གཏོད་ཅིག་རེད་ཅེས་
བཤད་ཀྱང་འོས།
ད་ནི་སེམས་ཅན་གྱི་འགྲོ་དོན་མཛད་པའི་སྐོར་ཞུ་ན། གཅོད་ཀྱི་བསྟན་པ་
ཉི་མ་ཤར་བ་བཞིན་དུ་སྤེལ་བར་མཛད་དེ་མདོ་ལུགས་ཀྱི་ཆོས་སྲོལ་ཐམས་ཅད་
ལྷག་ལུས་མེད་པར་སྲས་མཆོག་རྒྱལ་བ་དོན་གྲུབ་ཀྱི་ཐུགས་སུ་ཆུད་པར་མཛད།
སྔགས་ལུགས་ཀྱི་ཆོས་སྲོལ་ཐམས་ཅད་ལྷག་ལུས་མེད་པར་སྲས་ཐོང་སྟོན་བསམ་
གྲུབ་ཀྱི་ཐུགས་སུ་ཆུད་པར་མཛད། མདོ་སྔགས་གཉིས་གཅིག་ཏུ་དྲིལ་བ་རྣམ་
འཕྲུལ་དོན་གྱི་བརྒྱུད་པའི་ཆོས་སྲོལ་ཐམས་ཅད་ལྷག་ལུས་མེད་པར་སྲས་མོ་རྒྱུན་
ནེ་མ་སོགས་རྒྱན་བཞི་དང༌། ཁུའི་སྒོམ་ཆེན་ཆོས་ཀྱི་སེང་གེ་དང་ལྔའི་ཐུགས་སུ་
ཆུད་པར་མཛད། ཕ་རོལ་དུ་ཕྱིན་པར་ཁོག་ཕུབ་པའི་གདམས་པ་ཁ་འཐོར་བ་
མཐའ་ཡས་པ་ཞིག་སྟོང་སྡེ་དང་གྲོལ་སྡེ་རྒྱལ་བའི་འབྱུང་གནས་སོགས་མ་ཅིག་གི་
བཀའ་བབས་པའི་གང་ཟག་བཅུ་དྲུག་ལ་སོགས་པའི་ཐུགས་སུ་ཆུད་པར་མཛད།
མདོར་ན་རྒྱལ་བ་དོན་གྲུབ་སོགས་སྲས་ལྕམ་སྲིང་གསུམ་དང་སེང་ཆེན་བཞི།
རྒྱུན་བཞི་སོགས་ཕོ་གྲུབ་པ་ཐོབ་པ་དྲུག་ཅུ་རྩ་གཉིས་དང་། མོ་གྲུབ་པ་ཐོབ་པ་ཉི་
ཤུ་རྩ་དྲུག་སྟེ་གྲུབ་ཐོབ་ཕོ་མོ་བརྒྱད་ཅུ་རྩ་བརྒྱུད། ཕྱི་མི་ལྡོག་པའི་རྟོགས་ལྡན་
ཉིས་བརྒྱ། གཞན་ཡང༌། མཁྱེན་པ་དང་། རྟོགས་པ། བྱིན་རླབས། བརྟུལ་
ཞུགས། ནུས་མཐུ། ཐུགས་རྗེ། མངོན་ཤེས་དང་རྫུ་འཕྲུལ། འགྲོ་དོན་བཅས་
རང་དང་མཉམ་པའི་སྲས་བརྒྱད། དེ་མིན་མཐོང་ཐོས་དང་ཆོས་འབྲེལ་ཐོབ་
པའི་ངན་སོང་གི་རྒྱུན་ལམ་ཆད་པའི་འགྲོ་བ་ཕོ་མོ་བགྲང་དུ་མེད་པ་དང་། མཛེ་
སྨིན་པ་བཞི་བརྒྱ་དང་སུམ་ཅུ་རྩ་བདུན་ལེགས་པར་སོས་ཏེ་སྔར་གྱི་ཤ་ཚད་ལ་
ཕྱིན་པ་སོགས་ནད་གདོན་གྱིས་ཉེན་བའི་སེམས་ཅན་གྲངས་མེད་པ་བདེ་བ་ལ་
བཀོད་པ་སོགས་བསྟན་པ་དང་སེམས་ཅན་གྱི་དོན་དཔག་ཏུ་མེད་པ་མཛད་དེ་
མཐར་ཁྱི་ལོ་དགུན་ཟླ་ཐ་ཆུང་གི་ཡར་ངོའི་ཚེས་བཅོ་ལྔར་གཟུགས་སྐུ་འཇའ་འོད་
དུ་ཡལ་ཏེ་ཕུང་པོ་ལྷག་མེད་དུ་གྱུར་ཏོ། །
181



མར་པ་དོ་བ་ཆོས་ཀྱི་དབང་ཕྱུག
མར་པ་དོ་བ་ཆོས་ཀྱི་དབང་ཕྱུག་ནི། ། རབ་བྱུང་དང་པོའི་ཆུ་རྟ་ལོ་ལ་
འཁྲུངས། ། ཆུང་ནས་ལོ་པཎ་མང་དུ་བསྟེན་བྱས་ཏེ། ། སམ་ཊི་ཏ་ཡི་སྐད་ལ་
ལེགས་པར་བསླབས། ། དེ་ནས་ལོ་ཆེན་ ལྷོ་ བྲག་ མར་ པ་ མཇལ། ། བཀའ་
བཞིན་འཕགས་པའི་ཡུལ་དུ་ངལ་བས་བྱོན། ། ན་རོའི་སློབ་མ་མང་པོ་བཤེས་
གཉེན་དུ། ། བསྟེན་ནས་རྒྱུད་དང་མན་ངག་ལེགས་པར་གསན། ། ཁྱད་པར་
ན་རོའི་ལུགས་ཀྱི་བདེ་མཆོག་དབང་། ། ལེགས་པར་གསན་ཞིང་བལ་པོའི་ཡུལ་
དུ་བྱོན། ། བོད་དུ་ཕེབས་རྗེས་མཁས་པ་རྒྱ་ནམ་སོགས། ། བདེ་མཆོག་ཉན་
པའི་སློབ་མ་མང་དུ་བསྐྱངས། ། རྩ་བའི་རྒྱུད་དང་ཀུན་སྤྱོད་གཉིས་ཀ་ལ། །
བརྩམས་ཆོས་བསྡུས་དོན་ཊི་ཀ་ རྒྱས་པར་མཛད། ། འགྲོ་དོན་མཐར་རྫོགས་
དགུ་བཅུ་གོ་ལྔ་ལ། ། སོན་དུས་མི་རྟག་སྐུལ་ཕྱིར་འདས་ཚུལ་བསྟན། །
མར་པ་དོ་བ་ནི་རབ་བྱུང་དང་པོའི་ཆུ་རྟ་(༡༠༩ ༢)ལོར་དགེ་བའི་བཤེས་
གཉེན་ཤ་སྟག་གི་བརྒྱུད་པ་ལས་ཡར་འབྲོག་བླ་དོའི་རྒྱུགས་སུ་སྐུ་འཁྲུངས། ཡབ་
དགེ་བཤེས་ཆོས་རྒྱལ་བྱ་བ་ཡིན། ཁོང་རང་གི་མཚན་ཆོས་ཀྱི་དབང་ཕྱུག དང་
པོར་པཎྜི་ཏ་ཞིག་ལས་སྐད་བསླབས་ཤིང་། རོང་ཟོམ་ཆོས་ཀྱི་བཟང་པོ་ལ་ཡང་
གཏུགས། ཕྱིས་གོ་རུབ་ལོ་ཙཱ་བ་ཚུལ་ཁྲིམས་རྒྱལ་བ་ལ་ཡང་བསླབས། དེ་ནས་
བལ་ཡུལ་དུ་བྱོན། དེར་མར་པ་ལྷོ་བྲག་པ་རྒྱ་གར་ནས་ཚུར་ཕེབས་པ་དང་
མཇལ་ཟེར། མར་ པ་ ལྷོ་ བྲག་ པ་ ལ་ གསེར་ ཞོ་ གང་ གི་ ཕྱག་ རྟེན་ བྱས་ པས།
གསེར་སེ་བ་རེ་ལ་ཡང་འ ཐོགས་འོང་བས་ཁྱེད་རང་འཁྱེར། ང་བོད་དུ་གསེར་
འཆག་ཏུ་འགྲོ་བ་ཡིན་གསུང་ཞིང༌། ནཱ་རོ་པ་སྤྱོད་པ་ལ་གཤེགས་ནས་མེད་པས་
ནཱ་རོ་པའི་སློབ་མ་བཞི་ལ་ཆོས་ཉོན་ཞེས་གསུངས། དེ་ནས་ཏི་ར་ཧུ་ཏིར་ཕེབས་
182



དུས་མི་མང་པོ་འདུ་ཞིང་འ དུག་པ་ཅི་ཡིན་དྲིས་པས། ནཱ་རོ་པ་ཕེབས་པ་ལ་བལྟ་
བ་ཡིན་ཟེར། དེར་ཁྲོམ་ གསེབ་ཏུ་ཕྱིན་ནས་ནཱ་རོ་པའི་དྲུང་དུ་སླེབས་ཙ་ན།
གསེར་ཞོ་གང་ཕུལ་བས། ལན་གཅིག་ཕྱག་ཏུ་བཞེས་ནས་ས་ལ་བསྐྱུར། སྤྱན་
ཆེར་བ་གཅིག་གཟིགས་བྱུང༌། གསུང་ནི་ཅི་ཡང་མ་བྱུང་སྟེ་བྱིན་གྱིས་བརླབས་
པར་ངེས་ཤེས་སྐྱེས། དེ་ནས་རྒྱ་གར་དབུས་སུ་ ཕེབས། ལྷོ་བྲག་པའི་ གསུང་
བཞིན་དུ་ནཱ་རོ་པའི་སློབ་མ་མ་ན་ཀ་ཤི། པྲཛྙཱ་རཀྴི་ཏ། ཁ་ཆེ་བྱང་ཆུབ་བཟང་པོ།
པྲ་མུ་ད་བཛྲ་རྣམས་ལ་ནཱ་རོ་པའི་ལུགས་ཀྱི་བདེ་མཆོག་གི་དབང་དང་རྒྱུད་དང་
མན་ངག་རྣམས་ལེགས་ པར་ གསན། པཎྜི་ ཏ་ གཞན་ ལས་ ཀྱང་ཆོས་ མང་ དུ་
གསན། ཕྱིར་བལ་པོར་ཕེཔས་དུས་ཕམ་མཐིང་བ་དང་དེའི་གཅུང་པོ་ངག་གི་
དབང་ཕྱུག་དང༌། བལ་པོ་ཀ་ན་ཀ་ ཁྲི་ རྣམས་ལ་ནཱ་རོ་པའི་ལུགས་ལེགས་པར་
གསན། མི་ཏྲི་བའི་དངོས་ཀྱི་སློབ་མ་རྒྱ་གར་ཕྱག་ན་བལ་པོ་ན་བཞུགས་པ་ལ་
ཡང་ཆོས་མང་དུ་གསན། བལ་པོ་ཛ་ཧུམ་ གྱི་སློབ་མ་བྲམ་ཟེ་ནག་པོ་ཞབས་
ལའང་གསན་ཞིང་མཁས་ པ་སུ་མ་ཏི་ཀཱིརྟི་ལ་བརྟེན་ནས་ བདེ་མཆོག་ སྐོར་གྱི་
འགྱུར་ཡང་མང་དུ་མཛད། བོད་དུ་ ཕེབས་ནས་ལོ་ཙཱ་བ་དེ་ལ་ སློབ་མ་བདེ་
མཆོག་ཉན་པ་མང་དུ་ཡོད་ཀྱང་། གཙང་གི་མཁས་པ་རྒྱུ་ནམ། ངོའི་གཟེ་བ་བློ་
ལྡན། ཁམས་ཀྱི་ཅོག་རོ་ཆོས་རྒྱལ་རྣམས་ཀྱིས་ཆོས་བརྒྱུད་ལེགས་པར་བཟུང་།
རྗེ་སྒམ་པོ་བའི་སློབ་མ་རྟོགས་པ་ཕུན་སུམ་ཚོགས་པ་དང་ལྡན་པ་ལ་ཡག་པ་བྱང་
ཆུབ་དངོས་གྲུབ་ཅེས་བྱ་བ་དེས་ཀྱང་། བླ་དོར་མར་དོའི་ལུགས་ཀྱི་བདེ་མཆོག་
རྣམས་གཟེ་བ་ལ་ལེགས་པར་ཞུས། རྩ་བའི་རྒྱུད་དང་ཀུན་སྤྱོད་གཉིས་ ཀ་ལ་
དཔལ་སྒམ་པོ་བའི་བཀས་ཊི་ ཀ་ རྒྱས་པར་མཛད། བསྐྱེད་རིམ་གྱི་བཤད་པ་
དང་། དྲིལ་བུ་བའི་རིམ་པ་ལྔ་པའི་འགྲེལ་བ་ཡང་མཛད་དོ། མར་པ་དོ་བ་ཉིད་
ཀྱིས་ཀྱང་རྩ་བའི་རྒྱུད་དང་ཀུན་སྤྱོད་གཉིས་ཀ་ལ་བསྡུས་དོན་དང་ཊི་ཀ་རྒྱས་
པར་མཛད། མར་པ་དོ་བ་ཆོས་ཀྱི་དབང་ཕྱུག་གིས་འགྲོ་དོན་རྒྱ་ཆེར་མཛད་
མཐར་དགུང་ལོ་དགུ་བཅུ་རྩ་ལྔ་སྟེ་རབ་བྱུང་གཉིས་པའི་མེ་འབྲུག་(༡༡༢༦)
183



ལོར་སྐུ་གཤེགས། མར་དོའི་སྲས་པོ་ནམ་མཁའ་འོད་ཅེས་བྱ་བ་འཁྲུངས་པ་ལ།
ཡབ་ཀྱི་བཤད་པ་དང་གདམས་པ་མ་ལུས་མངའ་ཞིང་སྐྱིད་ཤོད་ལ་སོགས་པར་
བྱོན་ནས། གདམས་པ་ཕྲན་རེ་རེ་ཙམ་གཞན་ལ་བཤད་ན་ཡང༌། ཡབ་དང་
དུས་གཅིག་ཏུ་གྲོངས་པས་འཕེལ་བ་ཆད་པར་གྲགས་སོ། །
སྨྱུག་རུམ་པ་བརྩོན་འགྲུས་རྒྱལ་མཚན།
R
거기
སྤྱན་སྔའི་སློབ་མ་བརྩོན་འགྲུས་རྒྱལ་མཚན་ནི། ། རབ་བྱུང་དང་པོའི་ཆུ་
རྟ་ལོ་ལ་འཁྲུངས། ། ཇོ་བོ་རྗེ་ལས་བཀའ་ཆོས་མང་དུ་གསན། ། རིང་མིན་
ཚོགས་པ་བརྒྱད་བརྒྱ་ལྷག་ཙམ་འདུས། ། ཇོ་བོར་འབུལ་བ་བྱུང་བའི་ནོར་རྫས་
རྣམས། ། རྒྱ་གར་སྐྱེལ་བའི་བང་ཆེན་ལན་གསུམ་མཛད། ། སྐབས་དེར་བོད་
དུ་བསྟན་བཅོས་འཆད་པ་དང༌། ། གྲུབ་མཐའ་སྨྲ་བར་འགྲན་ཟླ་མེད་པར་
གྲགས། ། ཇོ་བོ་གཤེགས་ཁར་ཞལ་གདམས་གནང་བ་བཞིན། ། ཚེ་འདི་བློས་
བཏང་བློ་ཕུགས་ སྤྲང་ལ་གཏད། ། སྤྲང༌ཕུགས་ཆོས་ལ་གཏད་དེ་སྙིང་རུས་
ཀྱིས། ། དམ་པའི་ཆོས་ཕྱིར་ཐམས་ཅད་བཟོད་པར་བྱས། ། ལྷ་སར་མི་ཚོགས་
སྤྲིན་ལྟར་འདུས་པ་ལ། ། དོན་གསལ་སྡེ་སྣོད་བཤད་པ་ལོ་གཅིག་མཛད། ། དེ་
ནས་སླར་ཡང་རྭ་སྒྲེང་ཕྱོགས་སུ་བྱོན། ། ཆོས་ཀྱི་འཁོར་ལོ་བོད་ཁམས་ཀུན་ཏུ་
བསྐོར། །
སྤྱན་སྔ་བའི་སློབ་མ་སྨྱུག་རུམ་པ་བརྩོན་འགྲུས་རྒྱལ་མཚན་ནི། རབ་བྱུང་
དང་པོའི་ཆུ་རྟ་(༡༠༩ ༢)ལོར་འཁྲུངས། ཚོགས་པ་བརྒྱད་བརྒྱ་ཙམ་འཚོགས།
ཡུལ་ལྷོ་བྲག་ཆག་པ། མཚན་ཁྲི་མཆོག དེ་ལྟར་ཆག་ཁྲི་མཆོག་ཅེས་བྱ་བ་དེ་ནི།
ཇོ་བོ་རྗེ་ལས་ཆོས་མང་དུ་ཐོབ། ཇོ་བོ་ལ་འབུལ་བ་བྱུང་བའི་རྫས་རྣམས་རྒྱ་གར་
དུ་སྐྱེལ་བའི་བང་ཆེན་ཡང་ལན་གསུམ་མཛད། བསྟན་བཅོས་འཆད་པ་དང་།
184



གྲུབ་མཐའ་སྨྲ་བ་ལ་ཁོང་ལྟ་བུ་མེད་སྐད། ཁོང་གིས་ཇོ་བོ་རྗེ་གཤེགས་ཁར་ཇོ་བོ་
ནི་རིང་དུ་བཞུགས་མི་འདྲ། ཇོ་བོ་གཤེགས་རྗེས་སུ་བདག་གིས་སྒོམ་ཞུས་པས།
ཕན་མེད་གསུངས། འོ་ན་བཤད་དམ་ཞུས་པས་དེ་ཡང་ཕན་མེད་གསུངས། འོ་
ན་རེས་བཤད་རེས་སྒོམ་མ་ཞུས་པས། དེ་ཡང་ཕན་མེད་གསུངས། ཇོ་བོ། འོ་
ན་ཇི་ ལྟར་ བགྱི་ ཞུས་ པས། ཚེ་ འདི་ བློས་ ཐོངས་ གསུངས། དེ་ ནས་ ཇོ་ བོ་
གཤེགས་རྗེས་སུ་ལྷ་སར་མི་མང་པོ་ཞིག་ལ་སྡེ་སྣོད་ཀྱི་བཤད་པ་ལོ་གཅིག་མཛད།
དེ་ནས་ རེ་ ཞིག་ན་ རྭ་ སྒྲེང་དུ་བྱོན་ནས་ ཇ་ལུང་ རྡོ་ གང་ གི་ མང་ སྐོལ་ མཛད།
མདོར་ན་སྐུ་ཚེ་གང་བོར་ཆོས་འཁོར་རྒྱ་ཆེར་བསྐོར་ནས་དགུང་ལོ་རེ་བརྒྱད་པ་
རབ་བྱུང་གཉིས་པའི་ས་གླང་(༡༡༠༩)ལོར་སྐུ་གཤེགས་སོ། །
རྔོག་ལེགས་པའི་ཤེས་རབ།
ཁུ་རྔོག་འབྲོམ་ཞེས་མཚན་འོད་འབར་བ་ཡི། ། ཡ་གྱལ་ཇོག་སྟེ་ལེགས་
པའི་ཤེས་རབ་ནི། ། འཁྲུངས་ཡུལ་ཡར་འབྲོག་རྔོག་ནི་བརྒྱུད་པའི་རུས། །
ཆུང་ནས་རྒྱལ་བའི་བསྟན་པར་རབ་ཏུ་བྱུང༌། ། ཁམས་སུ་བཤེས་གཉེན་བསྟེན་
ནས་མཁས་པར་གྱུར། ། དབུས་སུ་བཤད་གྲྭ་བཙུགས་ནས་བསྟན་པ་སྤེལ། །
ཕྱིས་སུ་ཇོ་བོའི་སློབ་མ་གཙོ་བོར་གྱུར། ། ལྷ་སར་ཨ་ཏི་ཤ་ཡང་གདན་འདྲེན་
ཞུས། ། གཡས་དུང་འཁྱིལ་འདྲའི་ལུང་བཟང་གསང་ཕུའི་ནང༌། ། ཇོ་བོའི་
བཀའ་བཞིན་ནེའུ་ཐོག་དགོན་པ་བཏབ། ། འདི་ནི་གདན་ས་ཆེ་དྲུག་ཡ་གྱལ་
ཏེ། ། ཚོགས་པ་སྟོང་ཕྲག་འདུ་བའི་གནས་ཀྱང་ལགས། ། ལོ་བཅུ་ཇོ་བོ་བསྟེན་
ནས་ཕྱག་ཕྱིར་བྱོན། ། ཇོ་བོར་རྟོག་གེ་འབར་བ་བསྒྱུར་བར་ཞུས། ། ཇོ་བོས་
ནག་ཚོར་གསུངས་ཏེ་ལེགས་པར་བསྒྱུར། ། སྐུ་ཚེ་གང་བོར་བསྟན་པའི་ཞབས་
ཏོག་མཛད། །
185



ཇོ་རྔོག་འབྲོམ་གསུམ་གྱི་ནང་ཚན་རྔོག་ལེགས་པའི་ཤེས་རབ་ནི། སྔོན་
ཆོས་རྒྱལ་ཁྲི་སྲོང་ལྡེ་བཙན་གྱི་བློན་པོ་རྔོག་ཆེན་པོ་ཟེར་བ་རྒྱ་ནག་ ཏུ་དམག་
དྲངས་པའི་སྐབས་དཔའ་བོ་སྐད་གྲགས་ཅན་ཞིག་ཡོད་པ་དེའི་གདུང་རྒྱུད་རིམ་
པར་བརྒྱུད་པའི་ཡར་འབྲོག་དོའི་ཕྱི་རོལ་གྱི་མཚོའི་འགྲམ་ ཡབ་གསང་སྔགས་
རྙིང་མ་བའི་དགེ་བཤེས་རྡོ་རྗེ་གཞོན་ནུ་བྱ་བ་ལ་སྲས་ལྔ་བྱུང་བའི་ཆེ་བ་ལེགས་
པའི་ཤེས་རབ། གཉིས་པ་ཀླུ་ཁྲི། གསུམ་པ་ཀླུ་བྱང༌། བཞི་པ་ཆོས་སྐྱབས།
(འདི་བློ་ལྡན་ཤེས་རབ་ཀྱི་ཡབ་ཡིན།) ལྔ་པ་ཐུབ་པ་བཅས་ལྔ་ཡོད།
དེ་ཡང་ལེགས་པའི་ཤེས་རབ་ཀྱིས་འབྲི་ཡེ་ཤེས་ཡོན་ཏན་ལས་རབ་ཏུ་བྱུང་།
ཁམས་སུ་བླ་མ་སེ་བཙུན་ལས་སྡེ་སྣོད་གསུམ་གྱི་ཆོས་རྣམས་གསན་ནས་མཁས་
པར་གྱུར།
དབུས་སུ་བཤད་གྲྭ་བཙུགས་ནས་སློབ་མ་མང་དུ་བྱུང་། དབུས་གཙང་གི་
མི་ཆེན་རྣམས་དང་ལྷན་དུ་མང་ཡུལ་སྐྱིད་གྲོང་དུ་ཇོ་བོ་དང་མཇལ། དེ་ནས་ཇོ་
བོའི་སློབ་མ་གཙོ་བོར་གྱུར། ཁོང་ནི་ཁེངས་སྐྱུངས་དང་ཐུགས་རྒྱུད་རབ་ཏུ་
བཟང་བས་ཆོས་ གྲོགས་ཀུན་དང་ ཤིན་ ཏུ་མཐུན་པར་གྱུར་པས་ཚང་མས་ཆ་
འཇོག་ཚད་མེད་བྱེད་པའི་ཡུལ་དུ་གྱུར།
ལྷ་སར་ཨ་ཏི་ཤ་སྤྱན་དྲངས་ནས་ཞབས་ཏོག་བཟང་པོ་རྒྱ་ཆེར་མཛད།
ཇོ་བོ་ལ་རྟོག་གེ་འབར་བ་བསྒྱུར་བར་ཞུས་པས། ཇོ་བོས་ཞལ་བཞེས་
གནང་སྟེ་ནག་ཚོ་ལོ་ཙཱ་བ་བསྒྱུར་དུ་བཅུག
ཇོ་བོ་ཆེན་པོ་ལོ་བཅུ་བསྟེན་ནས་ཕྱག་ཕྱིར་བྱོན་པས་ཇི་སྐད་དུ། “གང་
ཞིག་གསེར་གྱི་རི་ལ་བསྟེན་བྱས་ན། དེ་ཡི་ཁོར་ཡུག་ཐམས་ཅད་གསེར་དུ་གྱུར།”
ཞེས་པ་ལྟར་ཇོ་བོའི་རྒྱ་མཚོ་ལས་ཟབ་པའི་སྐུ་ཡོན་མཐའ་དག་རིམ་བཞིན་ཐུགས་
སུ་ཆུད། ཇོ་བོས་གསང་ཕུ་ལ་ཕྱག་མཛུབ་བསྟན་ཏེ་“ལུང་པ་ཡ་གིའི་ནང་ན་
བཀྲ་ཤིས་པའི་རྟགས་དང་མཚན་མ་དུང་དཀར་གཡས་སུ་འཁྱིལ་འདྲ་ཞིག་ཡོད་
པས། ལེགས་ པའི་ ཤེས་ རབ་ཁྱེད་ཀྱིས་དེ་ན་གཙུག་ལག་ཁང་བཞེངས་ནས་
186



འཆད་ཉན་གྱིས་དང༌། བསྟན་པ་ལ་ཕན་པ་རྒྱ་ཆེར་འབྱུང་བར་གདོན་མི་ཟ།”
ཞེས་ལུང་བསྟན་གནང་བ་ལྟར། རབ་བྱུང་དང་པོའི་ཆུ་གླང་(༡༠༧༣)ལོར་
གསང་ཕུ་ནེའུ་ཐོག་ཏུ་དགོན་པ་བཞེངས། འདི་ནི་སྔར་གྱི་གདན་ས་ཆེན་པོ་
དྲུག་གི་ཡ་གྱལ་ཞིག་ཡིན་ལ། དེར་འཆད་ཉན་མཛད་པས་ཚོགས་པ་ལྔ་བརྒྱ་
ཙམ་བྱུང་། གསང་ཕུ་བའི་ཞལ་ནས་“ཆོས་བཞི་དང་ལྡན་ན་གཅིག་པུར་གནས་
ཀྱང་ མི་ ཉམས་ ཤིང༌། དཀར་པོ་ དགེ་ བའི་ ལྷ་ ཆོས་ འཕེལ་ བར་ གྱུར།” ཞེས་
གསུངས། དེ་ཡང་ཆོས་བཞི་གང་ཡིན་ཞེ་ན། མན་ངག་ལ་རང་དབང་ཐོབ་པ་
དང་། གནོད་པ་ཕྲ་མོ་སེལ་ནུས་པ། དད་པས་ཁམས་བརྟས་པ། ཚུལ་ཁྲིམས་
ལ་ངོ་ལྐོག་མཚུངས་པ་བཅས་སོ། །
འགའ་ཞིག་གིས་རྔོག་ལེགས་པའི་ཤེས་རབ་དང༌། ལོ་ཆུང་ལེགས་པའི་
ཤེས་རབ་གཉིས་གཅིག་ཏུ་ངོས་བཟུང་བ་ནི་མིང་འདྲ་བས་འཁྲུལ་བ་སྟེ། ལོ་
ཆུང་ལེགས་པའི་ཤེས་རབ་ཀྱི་འཁྲུངས་ཡུལ་པུ་རངས་ཡིན་པ་དང༌། ལྷ་བླ་མ་ཡེ་
ཤེས་འོད་ཀྱིས་རྒྱ་གར་དུ་བཏང་བ་བློ་རྣོ་བ་ཉི་ཤུ་རྩ་གསུམ་ལས། ལོ་ཆེན་རིན་
བཟང་དང་ལོ་ཆུང་ལེགས་ཤེས་ཞེས་པ་དེ་ཡིན་པར་བསྙོན་དུ་མེད། །
རྔོག་ལེགས་པའི་ཤེས་རབ་ནི་རྒྱ་གར་དུ་ཕེབས་མེད་པ་མ་ཟད་འཁྲུངས་
སའང་ཡར་འབྲོག་ཡིན་པ་དང༌། ཇོ་བོ་ཆེན་པོ་ཡེར་པར་བཞུགས་དུས་བཀའ་
གདམས་བུ་ཆོས་ཞུ་བ་པོ་དེ་ཡིན། །
མཉམ་མེད་དྭགས་པོ་ལྷ་རྗེ།
རྗེ་བཙུན་མི་ལ་རས་པའི་བུ་སློབ་མཆོག ། དྭགས་པོ་ལྷ་རྗེ་བསོད་ནམས་
རིན་ཆེན་གྱི། ། མཛད་པ་མི་འཇིགས་གདོང་ལྔའི་ང་རོ་ཡིས། ། བཀའ་བརྒྱུད་
ས་འཛིན་དཀར་པོ་མཛེས་པར་བྱས། ། ཆུང་ནས་སྨན་དང་སྔགས་ལ་ རབ་
187



མཁས་ཤིང༌། ། སྔར་མེད་དྭགས་སྨན་བཅོ་བརྒྱད་གསར་དུ་གཏོད། ། རྗེས་སུ་
འཁོར་བར་གཏིང་ནས་ངེས་འབྱུང་སྟེ། ། རབ་བྱུང་བསྙེན་རྫོགས་ཉིན་གཅིག་
དུས་གཅིག་བསྒྲུབས། ། རབ་བྱུང་གཉིས་པའི་ལྕགས་མོ་གླང་གི་ལོར། ། བསྟན་
པའི་གདན་ས་དྭགས་ལྷ་སྒམ་པོ་བཏབ། ། དྭགས་པོ་བཀའ་བརྒྱུད་ཆུ་འགོ་འདི་
ནས་དར། ། ཤངས་ པ་ ཕུད་ པའི་ བཀའ་ བརྒྱུད་ གཞན་ཡང་ངོ༌། ། མཁས་
དབང་སྤྱི་དང་ཁྱད་པར་མི་ལ་ཡི། ། གསང་སྔགས་ཆོས་ལ་ལོ་དྲུག་སྦྱངས་པ་
མཛད། ། ཕྱག་རྒྱ་ཆེན་པོའི་རྟོགས་པ་མཁའ་དང་མཉམ། ། དེ་ཡི་ཆོས་འཁོར་
ཉིན་མཚན་ཀུན་ཏུ་བསྐོར། ། །
རྗེ་བཙུན་མི་ལའི་བུ་སློབ་རྣམས་ཀྱི་མཆོག་ཏུ་གྲགས་པའི་རྗེ་སྒམ་པོ་བ་ནི།
ཡུལ་གཉལ་སྙི་ (ལྷུན་རྩེ་རྫོང་ཁོངས་)ཡབ་སྙི་བ་རྒྱལ་པོ། ཡུམ་ཤོ་མོ་གཟའ་ཆེ་
ལྕམ་གཉིས་ལ་སྲས་པོ་གསུམ་འཁྲུངས་པའི་བར་མ། རབ་བྱུང་དང་པོའི་ས་མོ་
ལུག་(༡༠༧༩)ལོར་སྐུ་འཁྲུངས། དགུང་ལོ་ཆུང་དུས་ནས་སྨན་དང་སྔགས་ལ་
མཁས་པར་གྱུར་ཏེ་སྨན་པ་རྒྱུན་རིང་ཙམ་མཛད། ཁོང་གིས་སྨན་ལྡུམ་འདེབས་
གནང་བའི་སོན་ད་ལྟའང་རྒྱུན་མི་ཆད་པར་ཡོད་ལ་ད་དུང་བོད་རིགས་ཀྱི་འཚོ་
བའི་གོམས་གཤིས་དབང་གིས་ཕོ་ནད་མང་ཞིང་བཅོས་པར་དཀའ་བའི་གནད་
དོན་ལ་གཞིགས་ནས་དྭགས་སྨན་བཅོ་ལྔ་ཞེས་པའི་གསར་གཏོད་གནང་བ་ནི་
དེང་སང་གི་དུས་སུའང་བེད་སྤྱོད་དང་ཕན་ནུས་ཆེན་པོ་ཐོན་དང་ཐོན་བཞིན།
རྗེས་སུ་སྲས་དང་སྲས་མོ་གཉིས་བྱུང་བའང་འདས་ཤིང༌། ལྕམ་ཡང་འདས་པས་
ཐུགས་སྐྱོ་སྟེ་དགུང་ལོ་ཉེར་དྲུག་པར་རབ་བྱུང་དང༌། བསྙེན་རྫོགས་དུས་གཅིག་
ཏུ་བསྒྲུབ་པ་གནང་ནས་མཚན་བསོད་ནམས་རིན་ཆེན་དུ་གསོལ། ལོ་རྒྱུས་ཁག་
ནང་འདིའི་མཚན་ལ། དྭགས་པོ་བ་དང༌། སྒམ་པོ་བ། དྭགས་པོ་རིན་པོ་ཆེ་
སོགས་ཅི་རིགས་སྣང་། དེ་ནས་བཀའ་གདམས་པའི་དགེ་བཤེས་མང་པོའི་ས་
ནས་བཀའ་གདམས་ཀྱི་ཆོས་རྣམས་ཆ་ཚང་གསན། དགུང་ལོ་སོ་གཅིག་པ་ས་
གླང་ལ་རྗེ་བཙུན་མི་ལ་རས་པ་དང་མཇལ་ནས་གསང་སྔགས་ཀྱི་ཆོས་གསན་ཏེ་
188



ལོ་དྲུག་ཙམ་བཞུགས། དགུང་ལོ་ཞེ་གསུམ་པ་རབ་བྱུང་གཉིས་པའི་ལྕགས་གླང་
(༡༡༢༡)ལོར་དྭགས་ལྷ་སྒམ་པོའི་དགོན་པ་བཏབ་སྟེ། གནས་བཞི་བཟུང་བ་
གནང་། དེ་ནས་དར་སྤེལ་བྱུང་བའི་ཆོས་བརྒྱུད་ལ་དྭགས་པོ་བཀའ་བརྒྱུད་ཟེར་
ཞིང་། ཤངས་པ་བཀའ་བརྒྱུད་ཕུད་པའི་དེ་མིན་གྱི་བཀའ་བརྒྱུད་ཆོས་ལུགས་
ཚང་མ་དངོས་དང་བརྒྱུད་པའི་སྒོ་ནས་འདི་ལས་གྱེས་པ་ཞེ་གཅིག་ཡིན། དམ་
པ་འདིས་རང་ཉིད་ཀྱི་ཕྱག་རྒྱ་ཆེན་པོའི་རྟོགས་པ་ནི་མཆོག་ཏུ་གྱུར། ཆོས་ཀྱི་
འཁོར་ལོ་ལེགས་པར་བསྐོར་བ་ཞེས་གསུངས་པ་བཞིན། གདམས་ངག་རྒྱ་ཆེན་
པོའི་འཁོར་ལོ་ནི་ཉིན་དང་མཚན་དུ་ཆད་པ་མེད་པར་བསྐོར། དེ་ལ་རྗེ་བཙུན་
མི་ལ་ ནི་ ཐབས་ ལམ་ དང༌ ཕྱག་ རྒྱ་ ཆེན་ པོ་ ལོགས་ ལོགས་ སུ་ མི་ མཛད་ པ་ ལ།
སྔགས་ཀྱི་སྣོད་དུ་རུང་བ་རྣམས་ལ་ཐབས་ལམ་གྱི་གདམས་ངག་བསྟན། དབང་
བསྐུར་མེད་ཀྱང་ཕ་རོལ་དུ་ཕྱིན་པའི་སྣོད་དུ་རུང་བ་རྣམས་ལ་ཕྱག་རྒྱ་ཆེན་པོའི་
གདམས་པ་བཏབ་སྟེ་ལྷན་ཅིག་སྐྱེས་སྦྱོར་ཞེས་བྱ་བའི་ཁྲིད་རིམ་ཡང་མཛད། དེ་
ལ་དྭགས་པོའི་རྟོགས་ཆོས་ཀྱང་ཟེར། གསུང་རབ་རྣམས་ནས་བླ་མ་དང་སློབ་
མའི་མཚན་ཉིད་མང་བར་གསུངས་ན་ཡང་། སློབ་མ་རྣམས་ལ་མཚན་ཉིད་མང་
པོ་མི་ དགོས། མོས་ གུས་ ཡོང་ བ་ གཅིག་ པུས་ ཆོག་ གསུངས་ ཤིང༌། བཀའ་
གདམས་པའི་བསྟན་པའི་རིམ་པའི་བསྟན་བཅོས་ཀྱང་མཛད། གདམས་ངག་
ཀྱང་མང་དུ་ གསུངས་ པས། འདི་ནས་བཀའ་ ཕྱག་ཆུ་བོ་གཉིས་འདྲེས་ པར་
གྲགས་ཏེ། དགེ་བའི་བཤེས་གཉེན་གཞན་དང་མི་མཉམ་པའི་སྙན་པས་ཕྱོགས་
ཐམས་ཅད་དུ་ཁྱབ། རབ་ཏུ་བྱུང་བའང་ཐོས་བསམ་སྔོན་དུ་མ་སོང་བའི་བཙུན་
ཆུང་མང་པོ་ཡང་རྟོགས་ པ་ལ་བཀོད་པས་ མཚན་ཉིད་ པའི་ དགེ་བའི་བཤེས་
གཉེན་ཆེན་པོ་འགའ་ཞིག་གིས། བློ་གསལ་མང་པོ་སྒམ་པོ་བས་ཆུད་ཟོས་སུ་
བཏང་ཞེས་འབར་བ་ལ། ཁོང་གིས་གསུངས་དོན། མཚན་ཉིད་པ་རྣམས་ཀྱིས་
ང་ལ་བཀའ་བཀྱོན་ཏེ་ངའི་བཙུན་ཆུང་འདི་རྣམས་ཀྱིས་ཀྱང་འགྲོ་དོན་ཕེར་བ་རེ་
འོང་བ་ཡིན་གསུངས། གཞན་ཡང་སྐྱེས་བུའི་བློ་ཡུལ་ལས་འདས་པའི་ངོ་མཚར་
189



མཛད་རྟགས་མང་པོ་བྱུང་ བ་ སོགས་ འགྲོ་དོན་ རྒྱ་ཆེར་མཛད་ནས་དགུང་ལོ་
བདུན་བཅུ་རྩ་ལྔ་ པ་ རབ་ བྱུང་གསུམ་ པའི་ ཆུ་མོ་བྱ་( ༡༡༥༣)ལོའི་ སྟོན་ ཟླ་
འབྲིང་པོའི་ཚེས་བཅོ་ལྔའི་སྔ་དྲོའི་ཆ་ལ་སྐུ་གཤེགས་སོ། ཕུལ་བྱུང་གི་སློབ་མ་བུ་
ཆེན་ཡང་ཤོ་རོམ་འཕགས་པ། ཟིམ་ཤིང་ཡེ་ཤེས་སྙིང་པོ། གསེར་སྒོམ་ཡེ་ཤེས་
སྙིང་པོ། རམ་ཉི་བ་ཆོས་ཀྱི་གཡུང་དྲུང་སྟེ་གྲུབ་པ་ཐོབ་པ་བཞི། དྭགས་པོ་སྒོམ་
ཚུལ། ཕག་མོ་གྲུ་པ། འབའ་རོམ་པ། དུས་གསུམ་མཁྱེན་པ་སྟེ། བརྒྱུད་པ་
འཛིན་པ་བཞི། དྭགས་པོ་འདུལ་འཛིན། འགར་སྒོམ་དཀར་པོ། ལ་ཡག་ཇོ་
སྲས། སྐྱེ་བོ་ཡེ་རྡོར་ཏེ་དེ་དང་ཉེ་བ་བཞི། ཇོ་སྟོན། ལེགས་མཛེས། གསང་
བྱང་། གསལ་ཡེས་ཏེ་ཉེ་གནས་བཞི་བཅས་དེ་དག་ལ་སྒམ་བའི་བུ་ཆེན་བཅུ་
དྲུག་ཅེས་གྲགས།
གཞན་ཡང་རྨོག་ཅོ་བ། ཁྱུང་ཚང་བ། གཉགས་ནག གཉགས་དམར་
པོ། གསལ་ལྡོང་ཤོར་རེ། ཞང་གསུམ་ཐོག་པ། བླ་མ་འོལ་ཁ་བ་གྲོལ་སྒོམ། ལྷོ་
པ་དར་ སྒོམ། རྫི་སྒོམ། སྐྱེས་ སེ། བྱ་ སྒོམ་ རྡོ་ རྗེ་ སེང་གེ། འབྲོ་ དམར་ཡུ།
ནམ་པ་འོ ཕན་ནེ། བཙད་པོ་ལྷ་སྒོམ། སློབ་དཔོན་སྒོམ་ཆུང་ལ་སོགས་པ་མང་
དུ་བྱོན་ནོ། །
ཞིང་བཀྲ་ཤིས་རྡོ་རྗེ།
སྔོན་གོམས་བག་ཆགས་ཁྱད་པར་ཅན་མངའ་བའི། ། གཏེར་གྱི་བདག་པོ་
བཀྲ་ཤིས་རྡོ་རྗེ་ནི། ། རབ་བྱུང་གཉིས་པའི་མེ་མོ་གླང་གི་ལོར། ། ཡར་འབྲོག་
སྣུབས་(གཡུ་)མཚོ་གླིང་དགུའི་བླ་དོར་འཁྲུངས། ། དམ་ཅན་རྡོ་རྗེ་ལེགས་པས་
ཕྱག་རོགས་མཛད། ། ཤུལ་ལམ་རིང་པོའི་ངལ་བ་བདེ་བར་གྲོལ། ། གནས་
མལ་བཟའ་བཏུང་གང་འདོད་ལྟ་ཅི་སྨོས། ། འཁྲུག་རྩོད་དམག་གི་འཇིགས་
190



པའང་ཤུལ་མེད་སེལ། ། རྡོ་རྗེ་ལེགས་པའི་ལུང་བསྟན་ཇི་བཞིན་དུ། །འུ་ཡུག་
ནུབ་མའི་བྲག་རི་མཐོན་པོ་ནས། ། གཏེར་ཁ་བཞེས་པས་ཨེར་ཀ་ཛ་རི་བྱོན། །
ཚོགས་འཁོར་རྒྱས་པར་གཏོང་རྒྱུའི་བཀའ་བཞིན་བསྒྲུབས། ། སྤྱིར་ན་སྐུ་ལུས་
ཟག་མེད་ཡོན་ཏན་མངའ། ། ཐུགས་སྲས་བསྐྲུན་པས་གེགས་སུ་མངོན་མོད་
ཀྱང༌། ། དེར་ཡང་དགོས་པ་ཁྱད་པར་ཅན་མཆིས་པས། ། ཐུགས་སྲས་དེ་ཡིས་
འགྲོ་དོན་བླ་མེད་བསྐྱངས། །
རྙིང་མ་བ་ཞང་བཀྲ་ཤིས་རྡོ་རྗེ་ནི་རབ་བྱུང་གཉིས་པའི་མེ་གླང་( ༡༠༩༧)
ལོར་ཡར་ འབྲོག་ གི་ སྣུབས་ མཚོ་ གླིང་ དགུའི་བླ་ དོ་ ཞེས་ བྱ་ བར་ སྐུ་ འཁྲུངས།
ཐེངས་ཤིག་ཁོང་མྱང་སྟོད་ན་ཡོད་ པའི་ཚེ། རྡོ་ རྗེ་ལེགས་ པ་མི་དཀར་པོ་ ཞྭ་
དཀར་པོ་གྱོན་པ་ཞིག་ ཏུ་བྱས་ཏེ། དེས་ མྱང་སྟོད་ནས་ ཁྲིད་ལམ་རྣམས་ སུ་
གནས་མལ་དང་། བཟའ་བཏུང་གི་གྲོགས་ཀྱང་བྱས། འུ་ཡུག་མདའ་ན་འཁྲུག་
པ་ཡོད་པའང་རྡོ་རྗེ་ལེགས་པས་བསྒྲིབས་པས་དམག་གིས་མ་མཐོང་བར་འུ་ཡུག་
ནུབ་མའི་རིའི་བྲག་མཐོན་པོ་ཞིག་གི་སྟེང་དུ་བསྐྱལ། དེར་ཁ་བྱང་དུ་བལྟ་བའི་
ཕུག་པ་སྒོ་ རྩྭས་འགགས་ པ་ ཞིག་ནས་ གཏེར་རྣམས་ བཏོན་པ་ན་ ཨེ་ ཀ་ཛཱ་ཊཱི་
འཇིགས་པའི་གཟུགས་སྟོན་ཞིང་སྐད་ཆེན་པོ་འབྱིན་ཞིང་བྱུང་བ་ལ། རྡོ་རྗེ་
ལེགས་པས་འདི་ལུང་བསྟན་པ་དེ་ཡིན་བྱས་པས་ཨེ་ ཀ་ཛཱ་ཊཱི་ ན་རེ། ཚོགས་
འཁོར་བརྒྱ་རྩ་བརྒྱད་ཐོང་། ལོ་གསུམ་དུ་མི་ལ་མ་བཤད་ཟེར་ནས་སོང་། དེ་
རྗེས་ཚོགས་འཁོར་བརྒྱ་རྩ་བརྒྱད་བཏང༌། གཏེར་འདོན་པའི་ཚེ་ཞང་སྟོན་གྱི་ལོ་
ཉི་ཤུ་རྩ་གཅིག་པ་མེ་མོ་བྱ་ཡིན་ཟེར། གཞན་ཡང་དོལ་གྱི་ཕུར་ལྕེ་བཙུན་གྱིས་
སྦས་པའི་ཆོས་གཏེར་དང་མཆིམས་ཕུའི་བྲག་ལ་བི་མ་ལ་ཉིད་ཀྱིས་སྦས་པའི་ཆོས་
གཏེར་ཡང་ཐོན་ཏེ་མི་རྣམས་ལ་རྒྱ་ཆེར་བཤད། ཞང་སྟོན་གྱིས་གཏེར་བཏོན་པ་
ན་ལྕེ་སྒོམ་ནག་པོས་གཏེར་བཏོན་ནས་ལོ་ལྔ་བཅུ་སོང་ཟེར། སྤྱིར་སྐུ་ལུས་ཟག་
མེད་དུ་འགྲོ་རྒྱུ། སྲས་བསྐྲུན་པས་ཟག་མེད་དུ་མ་གྱུར་ཏེ། དགུང་ལོ་བདུན་
བཅུ་རྩ་གཅིག་པ་མེ་མོ་ཕག་(༡༡༦༧)ལོར་འདས་སོ། འདིའི་སྲས་ཉི་འབུམ་
191



ནི། ཡབ་ དགུང་ ལོ་ དྲུག་ ཅུ་ རྩ་ གཉིས་ པ་ རབ་ བྱུང་ གསུམ་ པའི་ ས་ ཕོ་ སྟག་
(༡༡༥༨)ལོར་སྐུ་འཁྲུངས། ཉི་འབུམ་འདིས་སྤྱིར་བླ་མ་མང་པོ་བསྟེན་ཞིང་།
ཁྱད་པར་ས་སྐྱའི་རྗེ་བཙུན་གྲགས་པ་རྒྱལ་མཚན་དང་། གཞུང་གི་རྔོག་རྡོ་རྗེ་
སེང་གེ་སོགས་མཁས་པ་མང་པོ་བསྟེན། ཡབ་དང་ལོ་བཅུ་འགྲོགས་པའི་རིང་ལ་
སྙིང་ཐིག་གི་གདམས་པ་ཐམས་ཅད་ཚར་ཚིག་དོན་ཆེན་མོ་ཞེས་བྱ་བའི་བསྟན་
བཅོས་ཀྱང་མཛད། བླ་མ་ཞང་ལའང་ཞབས་ཏོག་མང་དུ་བགྱིས། དགུང་ལོ་
སུམ་ཅུ་སོ་དགུར་ཕེབས་དུས་སྲས་ཇོ་འབེར་འཁྲུངས། ཉི་འབུམ་གྱི་ཡབ་ཀྱིས་ལྕེ་
སྒོམ་ཉིད་ལ་མཇལ་ཞིང་གདམས་པ་གནང་བས། དངོས་ཀྱི་སློབ་མའང་ཡིན་ལ།
ཡབ་སྲས་འདི་ཉིད་གྲོངས་པའི་ཚེ་སྤུར་སྦྱངས་པས་ལྟས་ཁྱད་པར་ཅན་མང་པོ་
དང༌། རིང་བསྲེལ་མང་དུ་བྱོན་པར་གྲགས། ཉི་འབུམ་ཉིད་དགུང་ལོ་ང་བཅུ་
རྩ་དྲུག་པ་རབ་བྱུང་བཞི་པའི་ཆུ་མོ་བྱ་(༡༢༡༣)ལོར་སྐུ་གཤེགས་སོ། །
དྭགས་པོའི་སློབ་མ་གྲོལ་སྒོམ་ཆོས་གཡུང་།
དྭགས་པོའི་སློབ་མ་གྲོལ་སྒོམ་ཆོས་གཡུང་ནི། ། རབ་བྱུང་གཉིས་པའི་ཆུ་
ལུག་ལོ་ལ་འཁྲུངས། ། ཆུང་དུས་ཡབ་ཀྱིས་ཆོས་སྔགས་སྨན་རྩིས་བསླབས། །
དགེ་བཤེས་བྲག་རྩ་བ་ལས་སྡོམ་པ་བླངས། ། སྒམ་པོ་བ་ལ་དད་པ་རྩེ་གཅིག་
གིས། ། བཏུད་དེ་ཆོས་དང་སྡོམ་པ་མང་དུ་ཞུས། ། འོད་གསལ་ཐུན་གཅིག་
ཐུགས་ དམ་ མཆོག་ ཏུ་ གྱུར། ། འཇིག་ རྟེན་ མཁའ་ འགྲོ་ མ་ ལུས་ དབང་ དུ་
བསྡུས། ། རས་ཆུང་པ་ལས་སྙན་བརྒྱུད་ལེགས་པར་ཞུས། ། འཇམ་དཔལ་ཞལ་
གཟིགས་དབུས་བསྐྱོད་ལུང་བསྟན་ལྟར། །ཕྱུ་ཡི་ཡུལ་དུ་ལོ་ངོ་གཉིས་ཙམ་
བཞུགས། ། སླར་ཡང་རྟ་མགྲིན་ཞལ་གཟིགས་ལུང་ཡང་བསྟན། ། ངང་པའི་རོ་
ལ་གྲོང་འཇུག་མཛད་པ་ན། ། རྒ་ལོའང་དད་དེ་བར་དོའི་གདམས་པ་ཞུས། །
192



ལྟ་སྟངས་འགུག་སོགས་ནུས་པ་ཆེན་པོ་བརྙེས། ། དགུང་ལོ་དགུ་བཅུ་གོ་བདུན་
ལོ་ལ་གཤེགས། །
དྭགས་པོའི་སློབ་མ་གྲུབ་རྟགས་མཆོག་ཏུ་གྱུར་པ་གྲོལ་སྒོམ་ཆོས་གཡུང་ནི་
རབ་བྱུང་གཉིས་པའི་ཆུ་ལུག་(༡༡༠༣)ལོར་ཡུལ་འོལ་ཁ་རུ་ཡབ་ལྷ་རྗེ་སྨོན་
ལམ་འབར་དང་ཡུམ་རྣམ་ཤེས་སྐྱིད་གཉིས་ཀྱི་སྲས་སུ་འཁྲུངས། རྗེ་སྒམ་པོ་བས་
ཉི་ཤུ་རྩ་ལྔ་བཞེས་པའི་ལོ་དེ་ཡིན། དགུང་ལོ་བཅུར་ཕེབས་པའི་ཚེ་ཡབ་ཀྱིས་
ཆོས་སྔགས་དང་སྨན་བསླབས། བཅོ་ལྔ་ལ་ཇོ་མོ་ཞིག་བླངས་པ་དེ་ལོ་རང་ལ་
འདས་ཏེ་སྐྱོ་བ་སྐྱེས་ནས་དགེ་བཤེས་བྲག་རྩ་བ་ལས་སྡོམ་པ་བླངས། དེ་མ་ཁད་
འདུལ་གྲོར་བྱོན་ནས་ ཞང་ སྟོན་ ཤེས་ རབ་ འབར་ ལས་ འདུལ་ བ་ མཁྱེན་ པར་
བསླབས། དེ་ནས་སྒམ་པོ་བ་ལ་དད་པ་དཔག་ཏུ་མེད་པ་སྐྱེས་ནས་སྤོང་ ཐག་
མཛད་དེ་སྡོམ་པ་རྣམས་ཞུས། ཞག་གཅིག་གི་བར་དུ་འོད་གསལ་ཐུན་གཅིག་ལ་
བཞུགས་པ་ལ་སོགས་པའི་ཐུགས་དམ་མཆོག་ཏུ་གྱུར། འཇིག་རྟེན་གྱི་མཁའ་
འགྲོ་མ་དབང་དུ་བསྡུས། ཡོ་བྱད་རྣམས་གྲོགས་ལ་བྱིན་ནས་ལོ་རོ་རས་ཆུང་པ་
ལས་སྙན་བརྒྱུད་ཞུས། འཇམ་དཔལ་ཞལ་གཟིགས་ནས་དབུ་རུ་ཕྱོགས་སུ་ལུང་
བསྟན། ཕྱྭ་ཡུལ་དུ་ལོ་གཉིས་བཞུགས། དེའི་ཚེ་རྟ་མགྲིན་ཞལ་གཟིགས་ནས་
ལས་ཅན་གྱི་སློབ་མ་འབྱུང་བར་ལུང་བསྟན་པ་བཞིན་འགྲོ་མགོན་ཞང་བྱོན། ན་
ལོས་སློབ་མར་འདུ་དགོས་དགོངས་ནས་འདུག་པ་ལ། ངང་པའི་རོ་ལ་ གྲོང་
འཇུག་མཛད་ནས་ལྟད་མོ་བསྟན་པས། རྒྱ་ལོ་དད་དེ་བར་དོའི་གདམས་པ་ཞུས།
དེའི་ཚེ་གསང་གསོ་དང་ལྟ་སྟངས་ཀྱིས་དགུག་པ་ལ་སོགས་པའི་ནུས་པ་ཆེན་པོ་
བརྙེས། བ་རི་ལོ་ཙཱ་བ་ལས་སྒྲུབ་ཐབས་བརྒྱ་རྩ་ལ་སོགས་པ་གསན། གཞན་
ཡང་གྲོལ་སྒོམ་ཆོས་གཡུང་དང་། རྣལ་འབྱོར་ཆོས་གཡུང་། ཆོས་རྗེ་འབའ་
རོམ་པ་དར་མ་དབང་ཕྱུག བྱང་ཆུབ་དངོས་གྲུབ་སོགས་ནི་སྒམ་པོ་བའི་དངོས་
སློབ་གཙོ་བོ་ཡིན། གྲོལ་སྒོམ་ཆོས་གཡུང་འདི་དགུང་ལོ་དགུ་བཅུ་རྩ་བདུན་པ་
རབ་བྱུང་གསུམ་པའི་ས་མོ་ལུག་(༡༡༩༩)ལོར་སྐུ་གཤེགས་སོ། །
193



དགྱེར་སྒོམ་པ་ཆོས་ཀྱི་སེང་གེ།
དགྱེར་རིགས་སྒོམ་པ་ཆོས་ཀྱི་སེང་གེ་ནི། ། རབ་བྱུང་གཉིས་པའི་ཤིང་ཁྱི་
ལོ་ལ་འཁྲུངས། ། ཆོས་མིང་ཚུལ་ཁྲིམས་སེང་གེ་ཞེས་སུ་གསོལ། ། ཁྲ་འབྲུག་
དཀོན་གཉེར་དཔོན་ཡང་གནང་མྱོང་ཡོད། ། ཕག་མོའི་སྙན་པ་གསན་ནས་
མཐའ་རྩར་བྱོན། ། དགོན་པ་མཇལ་བས་དད་པའི་སྤུ་ལོང་གཡོས། ། འགྲོ་
མགོན་དྲུང་ནས་ཐབས་ལམ་ཆོས་དྲུག་སོགས། ། གདམས་ངག་ཞུས་པས་ཉམས་
རྟོག་ཁྱད་པར་འཁྲུངས། ། ཕག་གྲུ་གཤེགས་རྗེས་ཀ་བ་ཅན་པ་དང༌། ། རྣལ་
འབྱོར་ཆོས་གཡུང་ལ་སོགས་བླ་མར་བསྟེན། ། ཆོས་བརྒྱད་འཆིང་ལས་ གྲོལ་
ཞིང་གནས་ངེས་མེད། ། བྱོན་ནས་ཆོས་ཀྱི་ཕུ་ཐག་ཆོད་པར་མཛད། ། དགུང་
ལོ་སོ་བརྒྱད་ལྕགས་མོ་གླང་གི་ལོར། ། སྙེ་ཕུག་ཤུག་གསེབ་བཏབ་སྟེ་ལོ་ཡི་ཉག
ཉི་ཤུ་རྩ་བཞི་གཞན་དོན་གདན་ས་བསྐྱངས། ། གདུལ་བྱ་དཔག་མེད་སྨིན་གྲོལ་
ལམ་ལ་བཀོད། །
ཀ་བ་ཅན་པས་བྱིན་གྱིས་བརླབས་པའི་དགྱེར་སྒོམ་ཆེན་པོ་ཆོས་ཀྱི་སེང་གེ་
ནི། ཡུལ་ཡར་ཀླུང་གཤོང་བ་ན། དགྱེར་བེ་གུ་བ་དང་། ནེ་བེ་གུ་བ་གཉིས་
ལས་ནང་ཚན་བེ་གུ་བ། ཡང་སྒོས་ཁང་གསར་བ། འདི་ཁྲ་འབྲུག་པའི་དཔོན་
རྒྱུད་ཡིན། ཡབ་དམག་དཔོན་དཀོན་མཆོག་སྐྱབས་དང་། ཡུམ་རྒྱལ་ཚ་མ་མདོ་
སྡེ་མ་གཉིས་ཀྱི་སྲས་སུ་རབ་བྱུང་གཉིས་པའི་ཤིང་བྱི་(༡༡༡༠)ལོར་སྐུ་འཁྲུངས།
སུམ་པས་འདི་ལ་ཚུལ་སེང་ཟེར། མཚན་ངོ་མ་ལ་ཆོས་ཀྱི་སེང་གེ་ཞེས་ཞུ། ཆོས་
སེང་དགུང་ལོ་བཅུ་གཅིག་པར་རབ་ཏུ་བྱུང་སྟེ་མཚན་ཚུལ་ཁྲིམས་སེང་གེ་ཞེས་
གསོལ། ཁྲ་འབྲུག་གི་དཀོན་གཉེར་ཡང་མཛད། དགེ་བཤེས་ཧོར་ནས་གསང་
འདུས་ཀྱི་དབང་ཞུས་པའི་གསང་མཚན་ལ་རྡོ་རྗེ་རྒྱལ་པོ་ཞེས་བྱ། དཔལ་ཕག་
194



མོ་གྲུབ་པའི་སྙན་པ་ཤིན་ཏུ་ཆེ་བར་ཡོད་པས་དགུང་ལོ་བཅུ་དགུ་ལ་མཐའ་རྩར་
བྱོན། དགོན་པ་མཐོང་བ་ཙམ་གྱིས་དད་པ་ཐུན་མོང་མ་ཡིན་པ་སྐྱེས། དཔལ་
ཕག་མོ་གྲུ་པ་ཚོགས་སུ་བྱོན་པ་ལ། ལ་ལས་ཕྱམ་ཙེ་འདིང༌། ལ་ལས་ཆོས་གོས་
འདིང་གི་འདུག་པས་དགྱེར་གྲྭ་པ་གསར་པར་སོང་གཤིས་ལམ་གྱི་མཐའ་གཅིག་
ཏུ་ཕྱམ་ཙེ་བཏིང་བས་འགྲོ་མགོན་དེའི་ངོགས་སུ་བྱོན་ཏེ་ཁོ་རང་གི་ཕྱམ་ཙེའི་
སྟེང་དུ་ཞབས་བཞག་ནས་སྤྱན་ཅེ་རེར་གཟིགས་ཏེ་དགེ་སློང་རྡོ་རྗེ་འཛིན་པ་ངོ་
མཚར་ཆེ་གསུངས། བདག་དགེ་ཚུལ་ལགས་ཞུས་པས། དགེ་ཚུལ་ཡིན་ཡང་
དགེ་སློང་རྡོ་རྗེ་འཛིན་པ་ངོ་མཚར་ཆེ་གསུངས། ཆོས་ཉན་པས་བླ་མ་སངས་
རྒྱུས་སུ་མཐོང་། བདེ་གསལ་མི་རྟོག་པའི་ ཉམས་ཁྱད་ པར་ ཅན་རྩོལ་མེད་དུ་
སྐྱེས། ཐབས་ལམ་ཆོས་དྲུག་ལ་སོགས་པའི་གདམས་ངག་ཞུས། དེ་ནས་ཡུལ་དུ་
རྒྱགས་ལེན་པར་བྱོན་པས་ཡབ་དགྲས་བཟུང་ནས་འཁྲུག་པ་བྱེད་དགོས་བྱུང༌།
དེའི་བར་ལ་དཔལ་ཕག་མོ་གྲུ་པ་སྐུ་གཤེགས། ཡང་ཀ་བ་ཅན་པའི་དྲུང་དུ་བྱོན་
ནས་ཆོས་མང་པོ་ཞུས། དེ་ནས་འོལ་ཁར་རྣལ་འབྱོར་ཆོས་གཡུང་དང་མཇལ། །
མལ་ཅན་དུ་སྐྱེ་མེད་མངོན་སུམ་དུ་རྟོགས་པ་ཞུས་པས། དེས་ཀྱང་ཨེན་མི་འོང་
བ་ཞིག་ཡོད་པ་ཡིན་གསུངས་ནས་ཕྱག་རྒྱ་ཆེན་པོ་གནང་། རྗེ་བཙུན་མ་ཞལ་
གཉིས་མའི་བྱིན་གྱིས་བརླབས། ཆོས་དྲུག་ལ་སོགས་པའི་ཁྲིད་རྣམས་རྫོགས་
པར་གནང་། ཆོས་བརྒྱད་ཀྱི་འཆིང་བ་ལས་གྲོལ། རྒྱལ་ཁམས་པ་བྱེད་པར་
ཞུས་ནས་ གནས་ངེས་མེད་དུ་བྱོན། དེ་རྗེས་ བར་ ཕུར་བྱོན་ནས་ དོ་ ཧ་ སྐོར་
གསུམ་འགྲེལ་འཇུག་གི་བཀའ་ཁྲིད་བཤད་པ་དང་བཅས་པ་ཚང་བར་ཞུས། དེ་
དུས་དགུང་ལོ་སུམ་ཅུར་ཕེབས། དེ་ནས་ སྟོད་ལུང་གི་ཕྲེང་བྲག་ཏུ་ཉེ་འབུམ་
གྱིས་ཡོན་བདག་མཛད་ནས་ལོ་ལྔ་བཞུགས། རྟེན་འབྲེལ་རྒྱ་མཚོ་ཡངས་པ་ལ་
སོགས་པ་རྟེན་འབྲེལ་གྱི་གདམ་པ་སྐོར་མང་དུ་མཛད། དེ་ནས་དགུང་ལོ་སོ་
བརྒྱུད་པ་ ལྕགས་ མོ་ གླང་ ལ་ སྙེ་ ཕུག་ ཤུག་ གསེབ་ བཏབ་ སྟེ་ ལོ་ ཉི་ ཤུ་རྩ་བཞི་
བཞུགས་ནས་གཞན་དོན་རྒྱ་ཆེར་བསྐྱངས་པས་སློབ་མའང་སྟོད་ནས་རྒྱུ་དང༌།
195



དམར་མཛོད་ མ་ བཅས་ མཛོད་ གསུམ། སྨད་ ནས་ རྟོགས་ལྡན་ མི་ གསུམ་ ལ་
སོགས་པ་གདུལ་བྱ་དཔག་ཏུ་མེད་པ་སྨིན་གྲོལ་གྱི་ལམ་ལ་བཀོད་དེ་དགུང་ལོ་
དྲུག་ཅུ་རེ་གཅིག་པ་རབ་བྱུང་གསུམ་པའི་ཤིང་བྱི་( ༡༢༠༩)ལོའི་དབྱུག་གུ་ཟླ་
བའི་ཚེས་བཅུ་བཞིའི་ཉི་ མ་ ཤར་ བའི་དུས་ངོ་མཚར་ཆེ་བའི་ལྟས་དུ་མ་དང་
བཅས་ཏེ་སྐུ་གཤེགས་སོ། ཤིང་ཕོ་བྱི་བ་འདི་ཁྲོ་ལོས་སྤྱན་དྲངས་ནས་ཁ་ཆེ་པཎ་
ཆེན་བོད་དུ་ཕེབས་པའི་ལོ་ཡིན། དགྱེར་སྒོམ་པ་ཆོས་སེང་འདས་རྗེས་གདན་
སར་དཔལ་རྒྱ་མཁར་བ་འཁོད་དོ། །
དྭགས་པོ་སྒོམ་ཚུལ་ཚུལ་ཁྲིམས་སྙིང་པོ།
སྒམ་པོའི་སློབ་མ་ཚུལ་ཁྲིམས་སྙིང་པོ་ནི། ། བཙས་དུས་ཡུམ་ལ་རྨི་ལྟས་
བཟང་པོ་བྱུང༌། ། བཅུ་གཅིག་སོན་དུས་སྒམ་པོ་བ་དང་མཇལ། ། བཅོ་བརྒྱད་
ཕྱག་རྒྱ་ཆེན་པོའི་རྟོགས་པ་འཁྲུངས། ། སུམ་ཅུ་སོ་ལྔར་སྒམ་པོའི་གདན་སར་
བཞུགས། ། མཆོད་ ཁང་ ལ་ སོགས་ མཁར་ ལས་ མང་ པོ་བསྐྲུན། ། སྒམ་ པོ་
གཤེགས་རྗེས་རིམ་གྲོ་ལེགས་པར་མཛད། ། གསེར་གྱི་བཞུགས་རྟེན་བཀྲ་ཤིས་
སྒོ་མང་བཞེངས། ། གསང་ཕུར་བྱོན་པས་དགེ་འདུན་བརྒྱ་ཙམ་འདུས། ། སྟོད་
ལུང་མཚུར་ལྷ་ལུང་གི་དགོན་པ་བཏབ། ། དབུས་གཙང་ཁམས་ཀྱི་ཆོས་འདོད་
སྤྲིན་ལྟར་འཁོར། ། དྲི་མེད་ཆོས་ཀྱི་སྦྱིན་པས་ཀུན་ཡིད་ཚིམས། ། གང་ན་
འཁྲུག་པ་ཡོད་ཀྱང་འདུམ་པར་བྱོན། ། སྐུ་ཚེའི་སྨད་དུ་འོལ་ཁའི་མགར་ཕུག་
ཏུ། ། ལོ་གཅིག་དམ་ཆོས་ཤིན་ཏུ་དམར་བར་གསུངས། ། སླར་ཡང་སྒམ་པོར་
ཕེབས་ཏེ་ཞི་བར་གཤེགས། །
དྭགས་པོ་སྒོམ་ཚུལ་ཚུལ་ཁྲིམས་སྙིང་པོ་ནི་རྗེ་སྒམ་པོ་བའི་གཅེན་པོ་རྒྱུ་བ་
སེ་རེ་དང༌། ཡུམ་ཚེ་ལྕམ་གཉིས་ལ་སློབ་དཔོན་སྒོམ་པ་དང༌། སྒོམ་པ་གྲགས་
196



མཛེས། སྒོམ་ཆུང་བཅས་སྲས་གསུམ་བྱུང་བའི་བགྲེས་ཤོས་དེ་ཡིན། བཙས་
དུས་ཡུམ་ལ་རྨི་ལྟས་ ཁྱད་ པར་ དང་ བཅས་ ཏེ་ རབ་བྱུང་ གཉིས་ པའི་ མེ་ སྤྲེལ་
(༡༡༡༦)ལོར་སྐུ་འཁྲུངས། འཁྲུངས་ཡུལ་ལྷོ་ཁའི་གཉལ་དུ་ཡིན། དགུང་ལོ་
བཅུ་གཅིག་སོན་པའི་ཚེ་སྒམ་པོ་བ་དང་མཇལ། རྗེ་སྒམ་པོ་བའི་ཞལ་ནས་“འ དི་
རྒྱ་གར་གྱི་པཎྜི་ཏ་ཆེན་པོ་ཞིག་གི་སྐུ་སྐྱེ་ཡིན།”ཞེས་གསུངས། སྒམ་པོ་བ་ཞལ་
མཇལ་བ་ཙམ་གྱིས་སྒྱུ་མ་ལྟ་བུའི་ཏིང་ངེ་འཛིན་འཁྲུངས། དགུང་ལོ་བཅུ་བདུན་
ལ་དགེ་བཤེས་མངའ་རིས་པ་ལས་རབ་ཏུ་བྱུང་། ལོ་དེ་ཉིད་ལ་སྒམ་པོ་བས་སིན་
ནུའི་དཀྱིལ་འཁོར་དུ་དབང་བསྐུར་ནས། བསྐྱེད་རྫོགས་ཀྱི་གདམས་པ་ལེགས་
པར་གནང་བ་བསྒོམས་པས། དགུང་ལོ་བཅོ་བརྒྱད་ལ་ཕྱག་རྒྱ་ཆེན་པོ་སྒོམ་དུ་
མེད་པའི་རྟོགས་པ་འཁྲུངས། དགུང་ལོ་ཉི་ཤུར་ཕེབས་དུས་ཤབ་པ་གླིང་དུ་རྗེའི་
དྲུང་ན་བསྙེན་པར་རྫོགས། མཚན་ཚུལ་ཁྲིམས་སྙིང་པོར་གསོལ། རྗེ་སྒམ་པོ་
བས་གདམས་ངག་ ཐམས་ ཅད་རྫོགས་པར་གནང་ནས་ལམ་ཕུག་དང་ ཤ་འུག
སྟག་སྒོ་སོགས་ལ་བྱོན་ཏེ་ལོ་གཉིས་བཞུགས་ནས་སྒམ་པོར་ཕྱིར་ཕེབས། དེ་རྗེས་
གཅན་ཆེན་སྲངས་དང༌། གསེར་ལེན་དུ་ལོ་གསུམ་དུ་བཞུགས། དགུང་ལོ་སུམ་
ཅུ་སོ་ལྔ་པ་རབ་བྱུང་གསུམ་པའི་ལྕགས་ཕོ་རྟ་ལོར་སྒམ་པོའི་གདན་སར་དབང་
བསྐུར།
ཆུ་བྱ་ལོར་སྒམ་པོ་བ་སྐུ་གཤེགས་རྗེས་བཞུགས་རྟེན་གསེར་གྱི་བཀྲ་ཤིས་སྒོ་
མང་བཞེངས་ཤིང༌། མཆོད་ཁང་རྙིང་མ་དང་སྒོམ་སྡེའི་མཁར་ལས་ཀྱང་མཛད།
དེ་ནས་གསང་ཕུར་བྱོན་ནས་དེར་གྲྭ་པ་བརྒྱ་ཙམ་འདུས། ཕྱིས་སྟོད་ལུང་
དུ་གནས་བརྟན་ཤེས་རབ་ཀྱིས་སྤྱན་དྲངས་ནས་མཚུར་ ལྷ་ལུང་གི་དགོན་པ་
བཏབ་པས་དབུས་གཙང་ཁམས་གསུམ་གྱི་གྲྭ་པ་བུང་བ་པད་མཚོར་འཁོར་བ་
ལྟར་འཛོམས། གཞན་ཡང་དམ་པ་འདིས་གང་ན་འཁྲུག་པ་ཡོད་པ་དེར་བྱོན་
ནས་འཁྲུག་པ་འདུམ་པར་མཛད་པ་དང༌། ཕྱག་རྒྱ་ཆེན་པོ་རྟོགས་པས་ཐུགས་
ཀྱི་སྒྲིབ་པ་བྲལ་ཏེ་གསུང་རབ་ཐམས་ཅད་ལ་ཐོགས་པ་མེད་པའི་སྨྲ་བའི་ཉི་མ་
197



ཆེན་པོར་གྱུར་པས། ཕྱག་སོར་བ་ལ་སོགས་པ་མང་དུ་ཐོས་པ་རྣམས་ཀྱིས་ཀྱང་
གུས་པ་ཆེན་པོས་ཞབས་ལ་བཏུད། མཁས་པ་ཆེན་པོ་གཙང་ནག་པས་“སྐལ་
མེད་སྐྱེ་བོ་རིང་ནས་ངན་བརྗོད་ཀྱང༌། མཐོང་དང་འདྲིས་པའི་སྐྱེ་བོ་དད་གྱུར་
ལ། མངོན་རློམ་དྲེགས་པས་བརྒྱ་དག་ཟིལ་གནོན་པའི། བསོད་ནམས་གཟི་
ལྡན་སྐུ་ལ་སྐྱབས་སུ་མཆི།”ཞེས་རྗེས་སུ་ཡི་རངས་ཀྱིས་བསྔགས་བརྗོད་མཛད།
འོལ་ཁའི་མགར་ཕུག་ཏུ་ལོ་གཅིག་ཆོས་ཤིན་ཏུ་དམར་བར་གསུངས། ལོ་དེའི་
སྟོན་ཁ་སྒམ་པོར་ཕེབས་ནས་གྲྭ་པ་རྣམས་ལ་“ད་ང་སུ་དང་ཡང་ཐུག་འཕྲད་མི་
བྱེད་པར་མཚམས་ལ་སྡོད་རྒྱུ་ཡིན་པས་ཁྱེད་ ཅག་ དགེ་བཤེས་ ཁམས་ པ་དང༌།
མངའ་རིས་པ་སོགས་ལ་གང་མོས་བསྟེན་རྒྱུའི་གྲབས་བྱོས་”ཞེས་གསུངས་ནས་
མཐར་དགུང་ལོ་ལྔ་བཅུ་ང་བཞི་པ་རབ་བྱུང་གསུམ་པའི་ས་མོ་གླང༌( ༡ ༡༦༢）
ལོའི་དབྱུག་གུ་ཟླ་བའི་ཚེས་ཉི་ཤུ་ལ་སྐུ་གཤེགས། དེ་རྗེས་སློབ་དཔོན་དྭགས་པོ་
སྒོམ་ཆུང་གིས་གདན་ས་བསྐྱངས། མཉམ་མེད་དྭགས་པོ་ལྷ་རྗེ་དང༌། དེའི་
གཅེན་པོའི་སྲས་དྭགས་སྒོམ་ཚུལ་ཁྲིམས་སྙིང་པོ། དེའི་གཅུང་པོ་དྭགས་པོ་སྒོམ་
ཆུང་བཅས་ལ་དྭགས་པོ་རིན་པོ་ཆེ་སྐུ་མཆེད་གསུམ་ཞེས་ཀྱང་ཟེར།
སྒོམ་ཆུང་འདི་ཡང་མཐའ་ཡས་པའི་ཡོན་ཏན་ལ་མངའ་བ་ཞིག་ཡིན་ལ་
ཁོང་གིས་གདན་ས་ལོ་གཉིས་བསྐྱངས་ཤིང་། མཚན་ལ་བྱང་ཆུབ་བམ་ཤེས་རབ་
བྱང་ཆུབ་ ཅེས་ཞུ། དགུང་ལོ་བཞི་བཅུ་ཞེ་ལྔ་ རབ་བྱུང་ གསུམ་ པའི་ཆུ་སྦྲུལ་
(༡༡༧༣)ལོར་སྐུ་གཤེགས། དེ་རྗེས་དྭགས་པོ་འདུལ་འཛིན་གྱིས་གདན་ས་
བསྐྱངས། འཁྲུངས་ཡུལ་ནི་དྭགས་པོ་ཟེ་དཀར་དུ་བོན་པོའི་རིགས་སུ་འཁྲུངས།
སྐུ་མཆེད་ བཞི་ལས་འདི་ནི་ གསུམ་ པ་ ཡིན། ཕྱིས་སྐུ་ཡོན་རྒྱས་ པར་ གྱུར་ཏེ།
འབྲི་གུང་པ་སྒམ་པོར་ཕེབས་དུས་“ཁུ་དབོན་གསུམ་གྱི་ཐུགས་ཀྱི་སྲས། བསླབ་
པ་གསུམ་ལྡན་རྡོ་རྗེ་འཛིན། སྐྱེ་མེད་དོན་རྟོགས་རྣལ་འབྱོར་པ། མཁན་པོ་
དགེ་བའི་བཤེས་ལ་འདུད།”ཅེས་བསྟོད་པ་མཛད་པ་དོན་ལ་གནས།
ད་དུང་ཁོང་གིས་གཙུག་ལག་ཁང་ཀ་བ་བཞི་བཅུའི་ཚད་བཞེངས་པ་དང་།
198



སློབ་མ་མང་དུ་བསྐྱངས་པ་སོགས་འགྲོ་དོན་ཆེར་མཛད་ནས་མཐར་དགུང་ལོ་
བདུན་ཅུ་དོན་ལྔ ལ་སོན་པའི་ཚེ་སྐུ་གཤེགས་སོ། །
ཉང་རལ་ཉི་མ་འོད་ཟེར།
གཏེར་སྟོན་ཉང་རལ་ཉི་མ་འོད་ཟེར་ནི། ། ཆུང་ངུའི་དུས་ནས་ཡ་མཚན་
རྟགས་མང་བྱུང༌། ། དགུང་ལོ་བརྒྱད་པར་ཤཱཀྱའི་དབང་པོ་དང༌། ། གུ་རུ་ལ་
སོགས་མཇལ་བའི་དག་སྣང་ཤར། ། དེ་རྗེས་ཡབ་ལས་རྟ་མགྲིན་དབང་གསན་
ཏེ། ། མཛེད་ཕུ་གངས་རར་བསྒྲུབས་པས་ལྷ་ཞལ་གཟིགས། ། ཟངས་ཀྱི་ཕུར་
པས་རྟ་སྐད་འཚེར་བ་དང༌། ། བྲག་ལ་ཞབས་རྗེས་བཞག་སོགས་གྲུབ་རྟགས་
མང་། ། ལུང་བསྟན་ཇི་བཞིན་སྨྲ་བོ་ལྕོག་ཏུ་ཕེབས། ། མཁའ་འགྲོས་མཚན་ལ་
ཉི་མ་འོད་ཟེར་གསོལ། ། གཏེར་གནས་བྲག་སྲིན་སྦར་རྗེས་གཏེར་སྒོ་རྙེད། །
ཟངས་སྒྲོམ་རྫ་བུམ་ལ་སོགས་གཏེར་མང་དྲངས། ། གཞན་ཡང་ཞིག་པོ་ཉི་མ་
སེང་གེ་སོགས། ། བླ་མ་མང་དུ་བསྟེན་ནས་སྔགས་ཕྱོགས་དང༌། ། མཚན་ཉིད་
ཕ་མཐར་ཆོད་པ་གསན་བསམ་མཛད། ། སྒོམ་སྒྲུབ་འཆད་སྤེལ་ཟུང་འབྲེལ་
བསྟན་དོན་བསྐྱངས། །
གཏེར་སྟོན་རྒྱལ་པོ་ལྔ་དང་མཆོག་གི་སྤྲུལ་སྐུ་རྣམ་གསུམ་ཞེས་གྲགས་པའི་
དང་པོ་ཆོས་རྒྱལ་ཚངས་པ་ལྷའི་མེ་ཏོག་ཉིད་བསམ་བཞིན་སྲིད་པ་ཉེ་བར་བཟུང་
བ་ཉང་རལ་ཉི་མ་འོད་ཟེར་ནི། ལྷོ་བྲག་གཏམ་ཤུལ་གྱི་བྱེ་བྲག་འཛེད་ས་སེར་
དགོན་ཞེས་པར་ཡབ་ཉང་སྟོན་ཆོས་ཀྱི་འཁོར་ལོ་དང་། ཡུམ་པདྨ་བདེ་བ་རྩལ་
གཉིས་ཀྱི་སྲས་ སུ་ རབ་ བྱུང༌ གཉིས་ པའི་ ཤིང་ ཕོ་ འབྲུག་(༡༡༢༩）ལོར་ སྐུ་
འཁྲུངས། སྐུ་ཆུང་ངུ་ནས་ཡ་མཚན་པའི་རྟགས་མཐའ་ཡས། དགུང་ལོ་བརྒྱད་
པར་བཅོམ་ལྡན་འདས་ཤཱཀྱའི་དབང་པོ། ཐུགས་རྗེ་ཆེན་པོ། གུ་རུ་རིན་པོ་ཆེ་
199



སོགས་མཇལ་བའི་དག་སྣང་མང་པོ་ཤར་ཞིང་ཟླ་བ་གཅིག་ཏུ་ཉམས་འུར། ཡབ་
ལས་རྟ་མགྲིན་གྱི་དབང་གསན་ཞིང་འཛེད་ཕུ་གངས་རར་བསྒྲུབས་ པས་ ལྷའི་
ཞལ་གཟིགས། ཟངས་ཀྱི་ཕུར་པས་རྟ་སྐད་འཚེར། བྲག་ལ་ཕྱག་ཞབས་ཀྱི་རྗེས་
བཞག མཁའ་འགྲོས་ལུང་བསྟན་པ་ལྟར་སྨྲ་བོ་ལྕོག་གི་བྲག་རྩར་ཕེབས་པས་ཡེ་
ཤེས་ཀྱི་མཁའ་འགྲོས་མཚན་ཉི་མ་འོད་ཟེར་དུ་གསོལ་བ་ལྟར་ཕྱིན་ཆད་དེ་ལྟར་
གྲགས། ལུང་བསྟན་ལྟར་གཏེར་གནས་བྲག་སྲིན་མོ་སྦར་རྗེས་ཀྱི་རྩེར་ཕེབས།
གཏེར་སྒོ་ཡང་རྙེད་ནས་ཟངས་སྒྲོམ། རྫ་བུམ། སྐུ་རྟེན། དམ་རྫས། ནོར་སྣ་
སོགས་མང་དུ་སྤྱན་དྲངས་པའི་ཟངས་སྒྲོམ་ལས། ཐུགས་རྗེ་ཆེན་པོ་དང་གུ་རུ་
ཞི་དྲག་རྫ་བུམ་ལས་མགོན་པོ་དང་ངན་སྔགས་ཀྱི་སྐོར། སྟག་སྒྲོམ་ལས་མཁའ་
འགྲོའི་ཆོས་སྐོར་མང་པོ་བྱོན། གཞན་ཡང་། བསམ་ཡས་མཆིམས་ཕུ་དང་།
གནམ་སྐས་ཅན་གྱི་སྲིན་བྱ་བྲག དབེན་གནས་བྲག་རི་ལྷ་ཁང་ལ་སོགས་པ་ནས་
ཀྱང་གཏེར་མང་པོ་སྤྱན་དྲངས། ཡབ་ཉང་སྟོན་ཆེན་པོ་དང༌། རྒྱུ་སྨྱོན་པ་དོན་
ལྡན། ཞིག་པོ་ཉི་མ་སེང་གེ། མལ་ཀ་བ་ཅན་པ། སྟོན་པ་ཁ་ཆེ་སོགས་བླ་མ་
མང་དུ་བསྟེན་ནས་སྔགས་དང་མཚན་ཉིད་ཀྱི་གསན་པ་རྒྱ་ཆེར་མཛད། མཚོ་
རྒྱལ་གྱི་རྣམ་འཕྲུལ་ཇོ་འབུམ་མ་ཁབ་ཏུ་བཞེས་པ་ལ་སྲས་འགྲོ་མགོན་ནམ་མཁའ་
འོད་ཟེར་དང༌། ནམ་མཁའ་དཔལ་བ་གཉིས་འཁྲུངས། གྲུབ་ཐོབ་དངོས་གྲུབ་
ཕེབས་པ་ལ་བཀའ་བརྒྱད་ཀྱི་གཏེར་ཁ་ཡོད་ཚུལ་ཞུས་པས་ཁོང་ལ་དེ་དང་འབྲེལ་
བའི་རྫོང་འཕྲང་ བཀའ་མ་ཡོད་ཚུལ་གསུངས་པས་དེའང་ གསན་ནས་ བཀའ་
གཏེར་ཆུ་བོ་གཅིག་འདྲེས་མཛད། རྫུ་འཕྲུལ་མཐའ་ ཡས་ པ་ བསྟན་ པ་ དང་།
སྒོམ་སྒྲུབ་དང་འཆད་སྤེལ་ཟུང་དུ་འབྲེལ་བས་སྐུ་ཚེ་འཁྱོངས་པར་མཛད་ཅིང་།
བསྟན་པ་ལ་ཕྱག་རྗེས་བསམ་གྱིས་མི་ཁྱབ་པ་བཞག་ནས་མཐར་དགུང་ལོ་དྲུག་ཅུ་
རེ་དགུ་པ་ཆུ་བྱི་ལོ་ (༡༡༩༢)ལོར་སྐུ་གཤེགས། མངའ་བདག་ཉང་འདི་ལ་
གཏེར་སྟོན་གོང་མ་དང་། གུ་རུ་ཆོས་དབང་ལ་གཏེར་སྟོན་འོག་མ་ཟེར། ལོ་
རྒྱུས་སུ་གསལ་བ་ལྟར། གུ་རུ་ཆོས་དབང་གིས་གཏེར་ཁ་ཆེན་པོ་བཅོ་བརྒྱད་
200
!



ཐུགས་གཏེར་དང་བཅུ་དགུ་ཞེས་པ་སོགས་ཡོད་ཀྱང་ཡིག་ཚོགས་ལ་འཇིགས་
ནས་འདིར་མ་སྤྲོས་སོ། །
གཡའ་བཟང་ཆོས་རྗེ་ཆོས་ཀྱི་སྨོན་ལམ།
གཡའ་བཟང་ཆོས་རྗེ་ཆོས་ཀྱི་སྨོན་ལམ་ནི། ། རབ་བྱུང་གསུམ་པའི་ས་མོ་
གླང་གི་ལོར། ། གངས་རི་ཡར་ལྷ་ཤམ་པོའི་མདུན་ཕྱོགས་ཏེ། ། ཡར་ཀླུང་ཆུ་
འགོ་ཡར་སྟོད་གྲོང་ཚོར་འཁྲུངས། ། ཆུང་ནས་མཁས་པའི་ དབང་པོ་མང་པོ་
ཞིག ། བླ་མར་བསྟེན་ནས་འདུལ་བ་བཀའ་གདམས་གསན། ། དགུང་ལོ་དྲུག་
གསུམ་བཅོ་བརྒྱད་ཕེབས་པའི་སྐབས། ། རྒྱ་གར་དགོན་དུ་ཆོས་ཞུགས་བསྙེན་
པར་རྫོགས། ། བསྟན་པའི་སྙིང་པོ་སྒྲུབ་པ་ཡིན་དགོངས་ནས། ། ཟ་ར་སྐལ་
ལྡན་ཡེ་ ཤེས་ སེང་ གེ་ ལས། ། སྤྱན་ གཟིགས་ དཔའ་ མོ་ལུགས་ ཀྱི་ ཆ་ ལུགས་
དང༌། ། ཕྱག་རྒྱ་ཆེན་པོའི་གདམས་པ་མ་ལུས་གསན། ། དགུང་ལོ་སོ་བརྒྱད་པ་
ལ་གཡའ་བཟང་བཏབ། ། བླ་སློབ་གཉིས་པོས་ གཡའ་བཟང་བཀའ་བརྒྱུད་
གཏོད། ། དྲང་སྲོང་རཱ་ཧུ་ལ་ཡིས་མན་ངག་ཕུལ། ། གྲགས་ཅན་གཡའ་བཟང་
གཟའ་བཅོས་དེང་ཡང་གནས། ། །
གཡའ་བཟང་ཆོས་རྗེ་ཆོས་ཀྱི་སྨོན་ལམ་ནི། ཡབ་མགོན་ནེ་དང༌། ཡུམ་
ཞང་ལྕམ་འབུམ་སྐྱིད་གཉིས་ཀྱི་སྲས་སུ་རབ་བྱུང་གསུམ་པའི་ས་གླང་(༡༡༦༩）
ལོར་ཡར་སྟོད་དུ་སྐུ་འཁྲུངས། ལོ་རྒྱུས་དེབ་ཐེར་ཁག་ནང་ཡར་སྟོད་གཙང་ཞལ་
གྱི་དམར་པོ་ཞེས་པ་དེ་དོན་དངོས་ཐོག་ཡར་སྟོད་ཡིན་པ་《ལྷོ་རོང་ཆོས་འབྱུང་》
སོགས་ལས་ཤེས་ཐུབ།
གདུང་རུས་གནུབས་ཡིན། དེ་ནས་འཆང་དཀར་དུ་སློབ་དཔོན་རྣམས་
ལས་འདུལ་བ་དང་བཀའ་གདམས་མང་དུ་གསན། དགུང་ལོ་བཅོ་བརྒྱད་པར་
201



རྒྱ་གར་དགོན་པར་ཕེབས་ཏེ་མཁན་པོ་ཀླུབས་དཀར་དང་སློབ་དཔོན་གོང་གད་
པ་གཉལ་དར་མ་ གཟི་བརྗིད། གསང་ སྡེ་ བ་ སློབ་དཔོན་མེ་ཆར་ལ་ཞུས་ཏེ་
བསྙེན་པར་རྫོགས། འདུལ་བའི་བཤད་པ་དང༌། ལག་ལེན་གཙོ་བོར་བཟུང་
བས་གནུབས་འདུལ་འཛིན་པར་གྲགས། དགུང་ལོ་སུམ་ཅུ་པ་ལ་འབུམ་ཞིང་དུ་
སྒྲུབ་པ་མཛད། དེ་ནས་བསྟན་པའི་སྙིང་པོ་སྒྲུབ་པ་ཡིན་པར་དགོངས་ནས་ཟ་
ར་བ་སྐལ་ལྡན་ཡེ་ཤེས་སེང་གེའི་ཞབས་ལ་གཏུགས་ནས་སྙིང་པོ་ཕྱག་རྒྱ་ཆེན་
པོའི་ཆོས་སྐོར་བུམ་པ་གང་བྱོའི་ཚུལ་དང༌། སྤྱན་རས་གཟིགས་དཔའ་མོ་ལུགས་
ཆ་ལག་དང་བཅས་པའི་གདམས་པ་མ་ལུས་གནང་། དེ་ནས་སྐལ་ལྡན་བྱང་ཡེ་
ལས་ཞི་བྱེད་སོ་ལུགས་དང་། ཇོ་མོ་ལབ་སྒྲོན་གྱི་སྲས་ཁམས་བུ་ཡ་མེའི་དྲུང་ནས་
གཅོད་ཡུལ་སྐོར་རྣམས་གསན་ནས་ཐུགས་ཉམས་སུ་བཞེས་པ་ལ་གཡའ་བཟང་
པའི་ཁྲིད་ཆེན་བཞི་ཟེར། དེ་ནས་འབུམ་ཞིང་དང་། མདའ་མགོན། ལྷ་ཡུལ་
ཤར་ཁུང་ལ་སོགས་པར་སྒྲུབ་པ་མཛད་ནས་ཉམས་རྟོག་ཆེར་འཁྲུངས། དགུང་
ལོ་སོ་བརྒྱད་པ་རབ་བྱུང་གསུམ་པའི་མེ་སྟག་(༡༢༠༦)ལོར་ཡར་ཀླུང་གཡའ་
བཟང་དགོན་པ་ཕྱག་བཏབ་སྟེ་དགོན་པར་རྒྱུན་བཞུགས་མཛད། བླ་མ་ཟ་ར་བ་
སྐལ་ལྡན་ཡེ་ཤེས་སེང་གེ་དང་། སློབ་མའི་གཙོ་བོར་གྱུར་པ་གཡའ་བཟང་ཆོས་
རྗེ་ཆོས་ཀྱི་སྨོན་ལམ་བླ་སློབ་གཉིས་ཀྱིས་རང་ལུགས་ཐུན་མོང་མ་ཡིན་པ་གཡའ་
བཟང་བཀའ་ བརྒྱུད་ཀྱི་སྲོལ་ གཏོད། དགེ་ འདུན་ གྱི་ སྡེ་ བཙུགས། བཀའ་
བརྒྱུད་བཀའ་བཞིའི་འགྲོ་དོན་ལོ་ཉི་ཤུ་རྩ་བཞི་བར་དུ་བསྐྱངས། དུས་དེར་དྲང་
སྲོང་རཱ་ཧུ་ལ་དངོས་སུ་མཇལ། མཇལ་དུ་འོངས་ནས་གཟའ་སྲུང་གི་མན་ངག་
ཁྱད་པར་ཅན་ཕུལ། དེ་ནས་བཟུང་དུས་ད་ལྟ་བར་གཡའ་བཟང་གི་གཟའ་སྲུང་
ངམ་གཟའ་བཅོས་ཀྱི་རྒྱུན་མ་ཆད། །
དེ་རྗེས་ཡོན་བདག་ སོགས་མང་པོས་གདན་དྲངས་པ་ལྟར་གཉལ་སྟོད་
སྨད་དང༌། མཚོ་སྣ། ལྷོ་བྲག ཨེ་ སོགས་ཡུལ་གྲུ་མང་པོར་ཞབས་གཅགས་
ནས་གདུལ་བྱ་འགྲོ་བའི་དོན་དུ་ཆོས་མང་དུ་གསུངས། མཐར་དགུང་ལོ་དྲུག་ཅུ་
202



རེ་ལྔ་རབ་བྱུང་བཞི་པའི་ཆུ་སྦྲུལ་( ༡༢༣༢)ལོར་དགོངས་པ་ཆོས་དབྱིངས་སུ་
གཤེགས།
དེའི་རྗེས་སུ་གདན་ས་ཉེ་གནས་རིན་ཆེན་ཇོ་སྲས་དང༌། དབོན་རིན་པོ་
ཆེའམ་རྟོགས་ལྡན་རྒྱལ་པོ། མཁན་ཆུ་བ། ཟ་ར་བ། གདོང་རྒྱུད་པ་སོགས་པ་
རྣམས་སོ།
སློབ་མ་བུ་ཆེན་བཞིར་གྲགས་པ་ནི། གཉལ་སྨད་དཔལ་རི་བ་སངས་རྒྱས་
བྱསྒོམ་དང༌། གོ་ར་གདོང༌(གདེང༌) པ་སངས་རྒྱས་ལྷ་སྒོམ། གསེར་ལྟེ་བ་
སངས་རྒྱས་སེ་སྒོམ། དགོན་གསར་བ་སངས་རྒྱས། རྒྱ་སྒོམ། དེ་དག་ལ་སྒོམ་
ཆེན་བཞིའང་ཟེར།
དེ་རྣམས་ཀྱིས་གཡའ་བཟང་བཀའ་བརྒྱུད་པའི་སློབ་རྒྱུན་ཡུན་དུ་སྤེལ་བ་
བཅས་སོ། །
རྒོད་ཚང་བ་མགོན་པོ་རྡོ་རྗེ།
གངས་ཅན་རྒྱལ་བསྟན་ཁང་བཟང་གཞལ་མེད་ཀྱི། ། གདུང་འདེགས་ཀ་
བ་དངོས་དང་དབྱེར་མེད་པའི། ། འགྲོ་མགོན་རྒོད་ཚང་མགོན་པོ་རྡོ་རྗེ་ནི། །
རབ་བྱུང་གསུམ་པའི་བྱ་མོ་ལོ་ལ་འཁྲུངས། ། ཆུང་ནས་སྐུ་གཟུགས་མཛེས་ཤིང་
གྲེ་བ་སྙན། ། མཇལ་བ་ཙམ་གྱིས་ཐུན་མིན་མཚན་མ་མངའ། ། རིམ་བཞིན་
སློབ་དཔོན་དུ་མ་གཙུག་ཏུ་བསྟེན། ། ཆོས་ཀུན་གསན་ཐེངས་རེ་ལ་ཚེགས་མེད་
མཁྱེན། ། ཁྱད་པར་ཆོས་རྗེ་རྒྱ་རས་ཆེན་པོའི་དྲུང༌། ། རབ་ཏུ་བྱུང་ནས་སྡེ་
གསུམ་ནོར་བུ་ཡི། ། དཀོར་མཛོད་རྒྱ་མཚོའི་གཞུང་ལ་སྦྱངས་པ་མཛད། །
རིང་མིན་མིང་དོན་མཚུངས་པའི་མཁར་པར་གྱུར། ། འབྲུག་དང་ཏི་སེ་རྡོ་རྗེ་
གླིང་ལ་སོགས། ། གང་སར་བྱོན་ནས་ཆོས་ཀྱི་འཁོར་ལོ་བསྐོར། ། གྲུབ་ཆེན་ཨོ་
203



རྒྱན་པ་དང་ཡང་མགོན་ སོགས། ། ཐུགས་སྲས་བསྟན་ པའི་ ཤུལ་འཛིན་ཐང་
མར་བརྡོལ། །
ཆོས་ཀྱི་རྗེ་རྒོད་ཚང་བ་མགོན་པོ་རྡོ་རྗེ་ནི། ཡུལ་ལྷོ་བྲག་ལུང་ཆུང་གི་
མདར། ཡབ་ཆུ་ཆལ་མོན་གྲགས་དང༌། ཡུམ་ཟུག་མོ་དཔལ་རྒྱལ་གཉིས་ཀྱི་
སྲས་སུ་རབ་བྱུང་གསུམ་པའི་ས་མོ་བྱ་(༡༡༨༩)ལོར་སྐུ་འཁྲུངས། གཅེན་པོ་
གཉིས་ཡོད་པ་སྔ་བར་གྲོངས་པས་སྲིའུ་གསོ་བའི་སློབ་དཔོན་ཟུག་སྟོན་བྱ་བ་ལ་
གཏད། མཚན་མགོན་པོ་དཔལ་ཞེས་གསོལ། སྐུ་ན་ཕྲ་དུས་ནས་སྐུ་ཤིན་ཏུ་
མཛེས་པས་ ཀུན་ གྱི་ ཡིད་ དུ་ འོང༌། གསུང་ རབ་ ཏུ་ སྙན་ པས་ གླུ་ ལ་ མཁས།
ཐུགས་འགྲོགས་བདེ་བས་གཞོན་པའི་དུས་བྲོ་པའི་བ་རྫི་མཛད། བ་རྫི་དོན་གྲུབ་
སེང་གེར་གྲགས། སྐབས་དེར་སློབ་དཔོན་ཝ་ཞ་ལས་ལམ་རིམ། སློབ་དཔོན་
སྟོད་ལས་དབུ་མ། སློབ་དཔོན་ཡུ་པི་བ་ལས་སྤྱོད་འཇུག སློབ་དཔོན་ཞང་ལས་
འགྲེལ་ཆུང་གསན་ཏེ་ཕལ་ཆེར་ཚར་རེར་མཁྱེན་པ་བྱུང་། །
ལྷ་ས་ལན་གསུམ་བསྐོར་ནས་ཆོས་འོང་བའི་སྨོན་ལམ་ཁོ་ན་བཏབ། དེ་
ནས་ར་ལུང་དུ་བྱོན་ནས་ཆོས་རྗེ་རྒྱ་རས་དྲུང་དུ་རབ་ཏུ་བྱུང་། མཚན་མགོན་པོ་
རྡོ་རྗེར་ བཏགས། དེར་ སྐྱབས་འགྲོ་ སེམས་ བསྐྱེད། སེམས་ བསྐྱེད་ ཆེན་ མོ།
རྣལ་འབྱོར་བཞི། ལྷན་ཅིག་སྐྱེས་སྦྱོར། ཐབས་ལམ་གྱི་ཁྲིད། རོ་སྙོམས་ཀྱི་
དམིགས་པ་མང་པོ། རབས་བདུན། ཆིག་ཆོག གསང་སྤྱོད་ལས་ཕྲ་རྒྱས་ལ་
སོགས་པ་དང་། རྩ་ལྟུང་བཅུ་བཞི་ལ་སོགས་དམ་ཚིག་གི་ཆོས་སྐོར་སྒྲུབ་ཐབས་
བཅུ་གསུམ་མ་དང༌། ཞལ་གཉིས་མ་ལ་སོགས་པ་ཐམས་ཅད་ཀྱི་ལུང་གསན།
དེ་ནས་འབྲུག་ཏུ་བྱོན་ནས་ཟླ་བ་གསུམ་བླ་སྒྲུབ་མཛད། ཚོགས་ལ་སོགས་མང་
དུ་གསན། གངས་ཏི་སེ་དང་ཁ་ཆེའི་ཡུལ་སོགས་སུ་བྱོན་ནས་སྒྲུབ་པ་མང་དུ་
མཛད། དབོན་རས་ཀྱི་དྲུང་དུ་བྱོན་ནས་བསྙེན་པར་རྫོགས། དེ་ནས་ཙ་རིར་
ལོ་གསུམ་བཞུགས། གཡུ་མཚོ་བསྐོར་བར་བྱོན་པས་མཁའ་འགྲོ་མ་སེང་གེའི་
གདོང་ཅན་གྱིས་གསེར་སྐྱོགས་གང་གནང་བྱུང་བའང་མཚོ་མཆོད་མཛད། སྐུ་
204



ཚེའི་སྨད་ལ་སྟེང་གྲོ་དང༌། སྤུད་དྲ། བྱང་གླིང་། བདེ་ཆེན་སྟེང་། བར་འབྲོག
རྡོ་རྗེ་གླིང་ལ་སོགས་པའི་དགོན་པ་མང་དུ་བཏབ། དགོན་པ་རེ་རེ་ནས་ཀྱང་
དགེ་འདུན་སྒྲུབ་པ་པོ་སྟོང་ཚོ་མང་པོ་ཐོན། དེ་ཡང་ཆོས་རྗེ་འདི་དགུང་ལོ་བཅུ་
དགུ་ལ་རབ་ཏུ་བྱུང་ནས་ལོ་ངོ་གསུམ་གཙང་པའི་དྲུང་དུ་བཞུགས། ཉེར་གཅིག་
ལ་སྒྲུབ་པའི་ཁོངས་ནས་གཞན་དོན་དུམ་རེ་མཛད། དེ་ནས་མཁར་ཆུར་ལོ་
གསུམ་བཞུགས་པས་དགུང་ལོ་ཉེར་ལྔ། ཏི་ སེ་དང་ཛ་ ལ ནྡྷ་རར་ལོ་ བཞི་ སྟེ་
དགུང་ལོ་ཉེར་དགུ། ལྷ་ཁབ་ཏུ་ལོ་གསུམ་སྟེ་དགུང་ལོ་སོ་གཉིས། ཙ་རིར་ལོ་
གསུམ་སྟེ་སོ་ལྔ། ཁྱུང་དཀར་དང་གཡང་དཀར་གཉིས་སུ་ལོ་གསུམ་སྟེ་སོ་བརྒྱད།
རྒོད་ཚང་དུ་ལོ་བདུན་ཏེ་ཞེ་ལྔ། སྟེང་གྲོར་ལོ་བཅུ་གསུམ་སྟེ་ལྔ་བཅུ་ང་བརྒྱད།
བདེ་ཆེན་སྟེང་དང་དགའ་ལྡན་གཉིས་སུ་ལོ་དགུ་སྟེ་དྲུག་ཅུ་རེ་བདུན། བྱང་དུ་
སེང་གེ་གླིང་དང་ཧོར་ཐང་གཉིས་སུ་ལོ་གཅིག་སྟེ་དྲུག་ཅུ་རེ་བརྒྱུད། རྡོ་རྗེ་གླིང་
དུ་ལོ་གཉིས་བཞུགས་ཏེ་མཐར་དགུང་ལོ་བདུན་ཅུ་པ་རབ་བྱུང་བཞི་པའི་ས་ཕོ་
རྟ་(༡༢ ༥༨ )ལོར་སྐུ་གཤེགས། སློབ་མ་མང་དུ་བྱུང་ལ་ཐུགས་ཀྱི་སྲས་ཀྱང་
ཡང་དགོན་པ། གྲུབ་ཆེན་ཨོ་རྒྱན་པ། བྱང་གླིང་པ། ཆོས་རྗེ་ནེ་རིངས་པ། ཕུ་
རི་བ། མཉམ་མེད་པ་རི་བྱི་དཀར་བ། རྗེ་མ་བདུན་པ། ཞི་བྱེད་མགོན་པོ།
སངས་རྒྱས་ཁྲོམ་རས། དཔལ་སྐྱེར་ཤིང་རས་པ། ཤཱཀྱ་རས་པ། འདར་རས་
པ་སོགས་མང་དུ་བྱོན་ནོ། །
གུ་རུ་ཆོས་ཀྱི་དབང་ཕྱུག
གཏེར་སྟོན་ཆེན་པོ་གོང་འོག་གཉིས་པོ་ལས། ། གཉིས་པ་གུ་རུ་ཆོས་ཀྱི་
དབང་ཕྱུག་གིས། ། དགུང་ལོ་བཞི་ནས་ཡི་གེ་འབྲི་ཀློག་སྦྱངས། ། རིམ་བཞིན་
རིས་མེད་གཞུང་ལ་ཐོས་བསམ་མཛད། ། འགྲོ་མགོན་མཚུར་སྟོན་ཡབ་སྲས་
205



གཙོར་གྱུར་པའི། ། གསང་སྔགས་བླ་མ་མང་པོའི་ཞབས་ལ་གཏུགས། ། དགུང་
ལོ་བཅུ་ལ་ཆོས་དྲུག་ཕྱག་རྫོགས་གསན། ། ཕྱག་རྡོར་ལུགས་དྲུག་རྟ་མགྲིན་ལ་
སོགས་བསྒྲུབས། །གྲྭ་ནང་གཏེར་སྟོན་གྲྭ་བ་མངོན་ཤེས་ཀྱི། ། གཏེར་གྱི་ཁ་
བྱང་ཕྱག་ཏུ་སོན་པ་ལྟར། ། ཡག་ཉིན་ལུང་པ་གནམ་སྐས་ཅན་པ་ནས། །
གཏེར་ཆེན་བཅོ་བརྒྱད་ཐུགས་གཏེར་གཅིག་སོགས་བཞེས། ། དུས་དེར་བོད་ཀྱི་
རིས་མེད་བླ་ཆེན་གྱིས། ། ཞབས་ལ་གཏུགས་ཤིང་དད་གུས་ཚད་མེད་ཞུས། །
བསམ་གྲུབ་བདེ་བ་ཆེན་པོའི་ལྷ་ཁང་དང་། ། ཚོང་འདུས་མགུར་མོ་ལ་སོགས་
གསར་དུ་བཞེངས། །
གཏེར་སྟོན་ཆེན་པོ་གུ་རུ་ཆོས་ཀྱི་དབང་ཕྱུག་ནི། ཡབ་སྤང་སྟོན་གྲུབ་པའི་
སྙིང་པོ་དང་། ཡུམ་དཀར་བཟའ་མགོན་སྐྱིད་གཉིས་ཀྱི་སྲས་སུ་རབ་བྱུང་བཞི་
པའི་ཆུ་སྤྲེལ་(༡༢ ༡༢)ལོར་ལྷོ་བྲག་ཏུ་སྐུ་བལྟམས། མཚན་ཆོས་ཀྱི་དབང་ཕྱུག་
ཅེས་གསོལ། དགུང་ལོ་བཞི་ནས་ཡི་གེ་འབྲི་ཀློག་སྦྱངས་བརྩོན་མཛད་པ་མ་ཟད།
ཆུང་ངུའི་དུས་ནས་བོན་གྱི་གཞུང་ཆེན་དང་། མདོས་གཞུང་ཆེན་མོ་སོགས་ལ་
ཐོས་བསམ་རྒྱ་ཆེར་མཛད། དེ་ནས་ཡབ་སྤང་སྟོན་གྲུབ་ པའི་ སྙིང་ པོ་དང༌།
འགྲོ་མགོན་མཚུར་སྟོན་ཡབ་སྲས་གཙོ་བོར་གྱུར་པའི་གསང་སྔགས་གསར་རྙིང་
གི་བླ་མ་མང་པོའི་ཞབས་ལ་གཏུགས་ནས་མདོ་དང༌། གསང་སྔགས་གསར་
རྙིང་། བཀའ་གཏེར་གྱི་སྨིན་གྲོལ་དང་བཤད་རྒྱུན། ཞི་བྱེད་གཅོད་ཡུལ་ཆོས་
དྲུག་ཕྱག་རྫོགས་ལ་སོགས་པའི་གདམས་ངག་མཐའ་ཡས་པ་གསན། དགུང་ལོ་
བཅུ་ལ་ཕེབས་པ་ནས་བཟུང་གསར་མའི་ཕྱག་རྡོར་ལུགས་དྲུག་གསན་ཏེ་སྒྲུབ་པ་
མཛད་པ་དང་། གསང་སྔགས་གསར་རྙིང་མང་པོ་གསན་ཞིང་བསྒྲུབས། དེ་
ནས་ཚད་མ་དང་། མངོན་པ་ཀུན་བཏུས། སྤྱོད་འཇུག དགྱེས་རྡོར་ལ་སོགས་
པའི་གཞུང་ཆེན་དང་། ཕྱག་རྫོགས་ཞི་བྱེད་ཆོས་དྲུག་ལ་སོགས་མདོ་སྔགས་ཀྱི་
206



གཞུང་མང་དུ་གསན། དུས་མཚུངས་གསར་མའི་ཕྱག་རྡོར་ལུགས་དྲུག་གསན་
ཏེ་བསྒྲུབས་པ་མཛད་པ་དང་། རྟ་མགྲིན་ལ་སོགས་གསང་སྔགས་གསར་རྙིང་
མང་པོ་གསན་ཞིང་བསྒྲུབས། བསྟན་ པ་ སྤེལ་ཞིང་འགྲོ་ དོན་ རྒྱ་ཆེར་མཛད།
དགུང་ལོ་བཅོ་བརྒྱད་པར་ས་སྐྱ་པཎ་ཆེན་གྱི་དྲུང་ནས་སེམས་བསྐྱེད་དང་ཆོས་
འབྲེལ་གསན། དེ་རྗེས་གཏེར་སྟོན་གྲྭ་བ་མངོན་ཤེས་ཀྱི་གཏེར་མ་ཁ་བྱང་ཞིག་
ཕྱག་ཏུ་འབྱོར་བས་དགུང་ལོ་ཉེར་གཉིས་ཆུ་སྦྲུལ་( ༡༢༣༣）ལོར་ཡག་ཉིན་གྱི་
ལུང་པ་ གནམ་ སྐས་ ཅན་ ནས་ ཡང་ བྱང༌ བཞེས། གཏེར་ གྱི་ ལྡེ་ མིག་ དང་།
གཏེར་བཅུད། གཏེར་བྱང་ལྟར་སྒོ་ཕྱེ་ནས་གཏེར་ཆེན་པོ་བཅོ་བརྒྱད། ཐུགས་
གཏེར་དང་བཅས་བཅུ་དགུ་བཞེས་པ་སོགས་ངོ་མཚར་ཆེ་བའི་མཛད་པ་བསམ་
ལས་འདས། བོད་ཁམས་ཡོངས་ཀྱི་བླ་ཆེན་མི་ཆེན་རིས་སུ་མ་ཆད་པས་ཞབས་
ལ་གཏུགས་ ཤིང་ དད་ གུས་ཚད་མེད་ཞུས། ཀུན་མཁྱེན་འཕགས་འོད་ དང༌།
ཆོས་འོད། བུ་སྟོན་རིན་པོ་ཆེ་སོགས་སྐྱེས་ཆེན་དམ་པ་མང་པོས་ཀྱང་འདི་ཉིད་
ཀྱི་སྐུའི་ཡོན་ཏན་ལ་བསྔགས་བརྗོད་ཆེན་པོ་མཛད། །
འགྲོ་བའི་བསོད་ནམས་གསོག་པའི་གནས་ སུ་ ཚོང་འདུས་ མགུར་མོ་ ལྷ་
ཁང་དང༌། བསམ་གྲུབ་བདེ་བ་ཆེན་པོའི་ལྷ་ཁང་ལེགས་པར་བཞེངས། གསུང་
ལས་སྐྱེས་པའི་སློབ་མའང་གཉལ་ཉི་མ་འོད་ཟེར་དང་། སྨན་ལུང་པ་མི་བསྐྱོད་
རྡོ་རྗེ། བལ་པོ་བྷ་རོ་གཙུག་འཛིན། སྣོད་ལྡན་གྱི་བུ་གུ་སོགས་མང་དུ་བྱོན་ནས་
བོད་ཁམས་ཡོངས་སུ་ཟབ་ཆོས་རྒྱུན་མི་ཆད་པ་སྤེལ། །
འགྲོ་དོན་རྒྱ་ཆེར་མཛད་མཐར་རབ་བྱུང་ལྔ་པའི་ཆུ་བྱ་(༡༢༧༢)ལོར་
དགོངས་པ་རྫོགས།
གཏེར་སྟོན་ཆེན་པོ་དེ་ཉིད་ཀྱི་སྐུ་དུས་ནས་བཟུང་སྔ་རྗེས་སུ་མཚན་སྙན་ཆེ་
བའི་གཏེར་སྟོན་མང་དུ་བྱོན་ནོ། །
207



མཚོ་སྣ་བ་ཤེས་རབ་བཟང་པོ།
འདུལ་བ་འབུམ་སྡེའི་མངའ་བདག་མཚོ་སྣ་བ། ། ཐུན་མོང་སྣང་ངོར་
མཚོ་སྣ་མཚོ་ལུང་གི། ། དུད་ཆུང་ཞིག་ཏུ་འཁྲུངས་ཤིང་བྱིས་པའི་དུས། ། ཡབ་
ཀྱིས་ཐང་གྲོང་ལྡིང་དཔོན་བ་རྫིར་མངགས། ། བ་གླང་མིང་ནས་བོས་འཕྲལ་
འགྲོ་སྡོད་སོགས། ། འགྲོ་བ་མི་ལྟར་བཀའ་ལ་ཉན་པ་དང༌། ། རྡོ་ཡི་ཐབ་དང་
སྒམ་ཆུང་བཟོས་པ་སོགས། ། ངོ་མཚར་ཐུན་མིན་རྫུ་འཕྲུལ་སྙན་པ་འཕུར། །
ལྡིང་དཔོན་དད་ནས་སྐུ་ཆས་སྟ་གོན་གྱིས། ། བྲག་གོར་དམ་པའི་ཆོས་ལ་ཞུགས་
པར་བསྐུལ། ། མཁན་པོ་བཟང་ཆེན་པ་ཡིས་སྔོན་ཤེས་ལྟར། ། གཙུག་ཕུད་
བཞེས་ཏེ་ཤེས་རབ་བཟང་པོར་གསོལ། ། ཡིག་རིགས་ལ་སོགས་གཟིགས་པ་
ཙམ་གྱིས་མཁྱེན། ། གཞུང་ལ་སྦྱངས་པས་མཁས་པའི་རྩེ་མོར་སོན། ། འདུལ་
འགྲེལ་《ལེགས་བཤད་ཉི་མའི་འོད་ཟེར་》སོགས། ། འཛམ་ གླིང་ རིས་མེད་
མཁས་རྒུས་ཚད་མར་འཛིན། །
ཀུན་མཁྱེན་ཆེན་པོ་མཚོ་སྣ་བ་ཤེས་རབ་བཟང་པོ་ནི། དོན་དམ་དུ་བྱང་
ཆུབ་སེམས་དཔའ་ནོར་བཟང་དང་། གཉོས་སྟོན་ཆོས་འབར། ལྷ་རི་སྡེ་སྣོད་
འཛིན་པ་སོགས་ཀྱི་སྐུ་སྐྱེ་ཡིན་ནའང་ཐུན་མོང་གི་སྣང་ངོར་མཚོ་ལུང་གི་ཁྱིམ་
ཆུང་ཞིག་ན་སྐུ་འཁྲུངས་ཤིང༌། ཡུམ་ལ་མངལ་འཁོར་བ་དང་། རྨི་ལམ་དང༌
རྟགས་དང་རྟེན་འབྲེལ་མང་པོ་བྱུང་ཡང་ཁྱིམ་གྱི་འཚོ་གོས་དཀའ་ངལ་ཆེ་བས་
ཡབ་ཀྱིས་ཁོང་ཆུང་ནས་མཚོ་ སྣ་ ཐང་གྲོང་ལྡིང་དཔོན་གྱི་སར་བ་རྫི་བྱེད་པར་
བཏང༌། བ་རྫི་གནང་སྐབས་རང་བཞིན་བཟང་ལ་རྒྱུན་དུ་ཆོས་ལ་ཞུགས་རྒྱུའི་
གླེང་མོལ་མང་པོ་གནང་ཞིང་། དེ་དུས་ཕྲུ་གུ་ཚོས་ཁོང་གི་མཚན་ལ་རྒྱལ་མཚན་
208



ཟེར་གྱི་ཡོད།(དེ་ནི་ན་བཟའ་རྩབ་རལ་ཡིན་པས་མིང་འདོགས་བཏགས་པ་ཞིག་ཡིན།)
ཁོང་བ་རྫི་ གནང་དུས་ནས་སྐྱེ་བོ་ཀུན་དང་མི་འདྲ་བའི་མཛད་ཚུལ་ངོ་
མཚར་ཅན་མང་དུ་ཡོད་པ་དཔེར་ན། བ་གླང་རྣམས་རྩྭ་སར་སླེབས་སྐབས་བ་
གླང་གི་ཁ་གྲངས་བཞིན་རྒྱུག་པ་སྒྲུག་ནས་“བ་གླང་གཅིག གཉིས་...”ཞེས་
རྒྱུག་པ་ས་ལ་གཡུག་སྐབས་ཚང་མ་རྩྭ་ཁར་འགྲོ་གི་ཡོད་པ་དང་། ཕྱི་དྲོ་ནང་དུ་
ལོག་ཁར་ཡང་“བ་གླང་གཅིག གཉིས་...”ཞེས་རྒྱུག་པ་སྒྲུག་སྐབས་བ་གླང་
རྣམས་རུབ་རུབ་བཟོ་མི་དགོས་པར་ལོག་ཡོང་གི་ཡོད་པས་ཕྲུ་གུ་ཚང་མ་ཁོང་
དང་མཉམ་དུ་བ་གླང་འཚོ་བར་འགྲོ་འདོད་ཧ་ཅང་ཆེན་པོ་བྱེད་ཀྱི་ཡོད། །
ད་དུང་རྡོ་འདམ་བག་ལྟར་བརྫིས་ནས་རྡོ་ཐབ་དང་། སྒམ་ཆུང་བཟོས་པ་
སོགས་ཆུང་ནས་ཐུན་མོང་མིན་པའི་སྙན་གྲགས་གང་སར་ཁྱབ། དེས་ན་ལྡིང་
དཔོན་གྱིས་ཀྱང་ཁོང་བ་རྫི་བྱེད་དུ་བཅུག་ན་སྡིག་པ་བསགས་པ་ཡིན་པར་སྙམ་
ནས་ཕ་མས་མ་ཚོར་བར་བཟའ་ཆས་དང་གྲྭ་ཆས་སོགས་བསྐུར་ནས་གཉལ་བྲག་
གོར་ཆོས་ཞུགས་གནང་བར་བཏང༌། དེ་དུས་བྲག་གོར་བཟང་ཆེན་པ་ ཡིས་
མཁན་པོ་གནང་བཞིན་ཡོད་པ་དང༌། བཟང་ཆེན་ པ་ དགུང་ལོ་བགྲེས་ཤིང་
ཞབས་མི་ཐང་བ་དང་། སྤྱན་གྱིས་ཀྱང་ལེགས་པོ་གཟིགས་ཀྱི་མེད་པས་འགའ་
ཞིག་གིས་“མཁན་པོ་ལོ་དེ་ཙམ་ལ་སླེབས་ཀྱང་དགོངས་པ་མི་ཞུ་བ་གང་ཡིན་ནམ།
ང་ཚོ་བྲག་གོར་མཁན་པོའི་ཁྲི་སྟེང་དུ་རོ་འཇོག་རྒྱུ་ཡིན་ནམ་”ཞེས་འཁང་ར་བྱེད་
ཀྱི་ཡོད། འོན་ཀྱང་དོན་དངོས་ཐོག་བཟང་ཆེན་པས་ཀུན་མཁྱེན་མཚོ་སྣ་བ་
ཕེབས་རྒྱུར་མངོན་ཤེས་ཀྱིས་མཁྱེན་ནས་སྒུག་སྡོད་གནང་བ་ཞིག་རེད། དེ་ནས་
བཟང་ཆེན་པས་མཚོ་སྣ་བའི་དབུ་སྐྲ་གཙུག་ཕུད་བཞེས་ནས་རབ་ཏུ་བྱུང་ཞིང་
མཚན་ཤེས་རབ་བཟང་པོ་ཞེས་གསོལ། །
ཤེས་རབ་བཟང་པོས་གྲྭ་བཙུན་ཆུང་གྲས་གཞན་དང་མཉམ་དུ་ཀ་ཁ་ནས་
བཟུང་སྦྱངས་ཁུལ་གནང་བ་ཙམ་ལས་དོན་དུ་དགེ་རྒན་གྱིས་སློབ་མི་དགོས་པར་
ཚང་མ་བདེ་བླག་མཁྱེན། དེ་ནས་ལོ་ཤས་རིང་གཞུང་ཆེན་ཁག་ལ་ཐུགས་སྦྱོང་
ir
7 7
209



མཛད་པས་མཁས་པའི་རྩེ་མོར་སོན། །
དགུང་ལོ་ཉེར་གཅིག་ནས་དབུ་བརྩམས་ཏེ་འདུལ་བ་མདོ་རྩ་བའི་འགྲེལ་
བ་《ལེགས་བཤད་ཉི་མའི་འོད་ཟེར་》པོད་ཆེ་བ་སྟོད་སྨད་གཉིས་དང༌། མདོ་རྩ་
བའི་མཆན་འགྲེལ་པོད་གཅིག་བརྩམས། བྲག་གོར་འདུ་ཁང་ཀ་བ་བརྒྱད་ཙམ་
གྱི་རྟེན་དང་བརྟེན་ པ་བཅས་དང་དགེ་འདུན་ གྱི་ སྡེ་ དགོན་གསར་འཛུགས་
གནང་། མདོ་སྔགས་ཀྱི་ཆོས་མང་དུ་གསུངས་པས་བསྟན་པ་རིན་པོ་ཆེ་ཉི་མ་
ལྟར་གསལ་བར་མཛད། །
དུས་ཕྱིས་ ཀུན་ མཁྱེན་ མཚོ་ སྣ་ བ་ ཤེས་ རབ་ བཟང་ པོས་ བརྩམས་ པའི་
འདུལ་བའི་འགྲེལ་བ་གྲགས་ཅན་ཞིག་ཡོད་པ་བར་སྐབས་སུ་པར་དུ་མ་འཁོད་
ཀྱང་རྒྱལ་དབང་སྐུ་ཕྲེང་བཅུ་གསུམ་པ་ཆེན་པོས་འདུལ་བའི་བསྟན་པར་ཐུགས་
ཁུར་ཆེ་བཞེས་ གནང་ ནས་ མཚན་ ཞབས་ ཤིག་ ཆེད་ མངགས་ མཚོ་ སྣར་ དཔེ་
འཚོལ་བར་མངགས་གནང་བས་འདུལ་བ་མཚོ་ཊིག་དང་མདོ་རྩ་མཆན་འགྲེལ་
གྱི་མ་ཕྱི་བྲིས་མ་ཞིག་ཕྱག་ལ་སོན་པས་ཆེད་མངགས་ཤིང་དཔར་ལ་བརྐོས་པ་
དང་། གདན་ས་སེར་འབྲས་དགའ་གསུམ་གྱི་གཞུང་ཆེན་པོད་ལྔར་སློབ་གཉེར་
བྱེད་མཁན་ཚོར་འགྲེལ་པ་དེ་ཉིད་རབ་དང་ཕུལ་དུ་བྱུང་བ་ཡིན་པས་དེ་རང་ལ་
རྩ་འཛིན་དགོས་པའི་བཀའ་བཞིན་དུས་དེང་སང་བར་མཚོ་སྣ་བ་ཆེན་པོའི་
འདུལ་བ་མཚོ་ཊིག་དེར་ས་དགེ་རྙིང་གསུམ་སོགས་སངས་རྒྱས་ཆོས་པ་ཡོངས་
རྫོགས་ཀྱི་ཆ་འཇོག་བྱེད་ས་ཡིན།
གཞན་ཡང་དེ་ནི་ལྗོངས་ནང་དང་། ཕྱི། རྒྱལ་སྤྱིའི་ཐོག་ལའང་ཚང་མས་
ཚད་མར་འཛིན་དང་འཛིན་མུས་ ཡིན་ཞིང་། རྗེ་ཙོང་ ཁ་ པ་ཆེན་པོས་ཀྱང་
“འདུལ་བ་འབུམ་སྡེའི་མངའ་བདག་མཚོ་སྣ་བ་”ཞེས་བསྔགས་པ་མཛད་ཡོད། །
སྐུ་ཚེའི་སྨད་དུ་ཀུན་མཁྱེན་ཆེན་པོ་མཚོ་སྣ་བས་ལྡིང་དཔོན་གྱི་བཀའ་དྲིན་
གསོལ་ཕྱིར་ མཚོ་ སྣ་ ཐང༌ གྲོང་དུ་ ཕེབས་ ནས་ ཆོས་ མང་དུ་ གསུངས་ པ་ དང༌།
ལྡིང་དཔོན་གྱི་ནང་དུ་གསོལ་བ་འདེབས་པའི་རྟེན་སྐུ་རྒྱུ་སྨན་འཇིམ་ལས་གྲུབ་
210



པའི་ དུས་ གསུམ་ སངས་ རྒྱས་ མི་ཚད་ མ་བྱོན་ ཤིན་ ཏུ་ ལེགས་ པ་ ཞིག་ གསར་
བཞེངས་གནང་བ་དང༌། ན་བཟའ་དང་ལྷུང་བཟེད་སོགས་ཆ་ཚང་ལྡིང་དཔོན་
གྱི་རྟེན་སྐལ་དུ་འཇོག་གནང་མཛད། ཕྱིས་མཚོ་སྣར་འབྲུམ་ནད་རིམས་ནད་
བྱུང་སྐབས་སྐུ་འདི་ཉིད་ཀྱིས་འབྲུམ་ནད་བཞེས་པ་རེད་ཅེས་ཞལ་ངོར་ཐོར་པ་
མང་པོ་ཐོན་ཡོད་པས་མཚོ་སྣར་འབྲུམ་ནད་ཀྱི་གནོད་པ་ཆེར་མ་བྱུང་ཞེས་ཤོད་
སྲོལ་ཡོད་དོ། ། །
གྲུབ་ཐོབ་མེ་ལོང་རྡོ་རྗེ།
གྲུབ་པའི་དབང་ཕྱུག་མེ་ལོང་རྡོ་རྗེ་ནི། ། དགུང་ལོ་དགུ་ནས་གྲུབ་ཐོབ་ཟ་
ལུང་དང༌། ། མཁན་ཆེན་ སེ་ལུང་ བ་ ལས་ རབ་ ཏུ་ བྱུང༌། ། རངས་ མཚོར་
བསྒོམས་པས་ཉམས་འབར་མངོན་ཤེས་ ཤར། ། ཡུལ་ཕྱོགས་གང་སར་བླ་མ་
མང་དུ་བསྟེན། ། མཁར་ཆུ་སོགས་སུ་དཀའ་སྤྱད་སྒྲུབ་པ་མཛད། ། སངས་
རྒྱས་དབོན་པོའི་ཞལ་ནས་སྙིང་ཐིག་ཞུས། ། རྡོ་རྗེ་སེམས་དཔའ་ཉིན་ཞག་དྲུག་
ཅུགཟིགས། ། ཁྱད་པར་དགུང་ལོ་ཉི་ཤུ་རྩ་གསུམ་སྟེང་། ། འོད་ཕུང་དཀྱིལ་
ནས་བདེ་མཆོག་ལྷན་སྐྱེས་དང་། ། རྟ་མགྲིན་ཐུགས་རྗེ་ཆེན་པོ་བི་མ་ལ། །
སངས་རྒྱས་རས་པ་ཟ་ལུང་པ་སོགས་གཟིགས། ། མཁན་པ་ལྗོངས་དང་སེང་གེ་
རྫོང་སོགས་སུ། ། སྒྲུབ་པ་མཛད་ཅིང་འགྲོ་དོན་དཔག་མེད་བསྐྱངས། ། འབྱུང་
བ་བཞི་དང་སྐྱེ་འཆིར་རང་དབང་ཐོབ། ། དྲུག་ཅུ་རྩ་གཅིག་ལོ་ལ་འདས་ཚུལ་
བསྟན། །
གྲུབ་ཐོབ་མེ་ལོང་རྡོ་རྗེ་ཞུ་བ་དེ་ནི་སྒྲགས་ཕུར་ཡབ་རྣལ་འབྱོར་པ་བསམ་
ཡས་དང༌། ཡུམ་འབར་བ་གཉིས་ཀྱི་སྲས་ སུ་ རབ་བྱུང་ བཞི་ པའི་ཆུ་མོ་ཡོས་
（༡༢༩༢)ལོར་སྐུ་འཁྲུངས། ལོ་དགུ་ལ་གྲུབ་ཐོབ་ཟ་ལུང་པ་དང་མཁན་ཆེན་
211



སེ་ལུང་བ་གཉིས་ལས་རབ་ཏུ་བྱུང༌། རངས་མཚོར་བསྒོམས་པས་ཉམས་འབར་
ཞིང་མངོན་ཤེས་ཆ་ཕྲ་མོ་ཤར། དགུང་ལོ་བཅུ་དྲུག་ལ་སྒྲགས་ཕུའི་ཞོགས་སྟེངས་
སུ་ཚོགས་བརྒྱ་ཚར་བྱས་པས་གནས་ལུགས་ཀུན་གྱི་དོན་ཟབ་མོ་རྟོགས།
དེ་ནས་ཡུལ་ཕྱོགས་མང་པོར་བྱོན་ནས་བླ་མ་མང་དུ་བསྟེན། ཤ་སྦུག་ལྟག་
སྒོ་དང་མཁར་ཆུ་ལ་སོགས་སུ་དཀའ་སྤྱད་སྒྲུབ་པ་ཡུན་རིང་མཛད། བཅོ་བརྒྱད་
པ་ལྕགས་སྤྲེལ་ལ་སེང་གེ་རྒྱབ་ཏུ་སངས་རྒྱས་དབོན་པོ་ལས་སྙིང་ཐིག་རྣམས་ཞུས།
དམིགས་པ་རྩེ་གཅིག་ གིས་ ཉིན་ཞག་དྲུག་ ཅུ་རྡོ་རྗེ་སེམས་ དཔའ་ ཉིན་
མཚན་མེད་པར་གཟིགས། དངོས་གཞིའི་དུས་བླ་མ་བརྒྱུད་པ་རྣམས་རྨི་ལམ་
ནང་ནས་མཇལ་ཏེ་བྱིན་གྱིས་བརླབས། །
ཉི་ཤུ་རྩ་གསུམ་པ་ལ་རྡོ་རྗེ་ཕག་མོ་དངོས་སུ་མཇལ། འོད་ཕུང་གི་དཀྱིལ་
ན། བདེ་མཆོག་ ལྷན་སྐྱེས་དང༌། རྟ་མགྲིན། སྒྲོལ་མ། ཐུགས་རྗེ་ཆེན་པོ།
ཀུན་བཟང་རྡོར་སེམས། བི་མ་ལ། ཨུ་རྒྱན། ཟ་ལུང་པ། སངས་རྒྱས་རས་པ།
འགྲོ་མགོན་རིན་པོ་ཆེ་སོགས་མཇལ། དུང་ལུང་དུ་མཁའ་འགྲོའི་སྒྲ་ལྷང་ལྷང་
ཡུན་རིང་ཐོས། ཀ་བ་ཅན་དུ་ནམ་མཁའ་ལ་ཕག་མོ་དང་ཟ་ལུང་པ་བཞུགས་པ་
གཟིགས། དགུང་ལོ་ཉི་ཤུ་རྩ་དྲུག་ལ་འཁྲུལ་ཞིག་དར་མ་དང༌། སྤྲུལ་སྐུ་རྒྱ་མཚོ་
ལ་སོགས་པ་བསྟེན་ནས་ཆོས་མང་དུ་ཞུས། མཁན་པ་ལྗོངས་དང་། མཁན་པ་
གླིང་། སེང་གེ་རྫོང་། ཀུན་བཟང་གླིང་། མཁར་ཆུ་སོགས་སུ་སྒྲུབ་པ་མཛད་
ཅིང་འགྲོ་དོན་བསྐྱངས། དགུང་ལོ་སུམ་ཅུ་རྩ་བདུན་ལ་འདས་དུས་ཡིན་པ་ལ།
སློབ་དཔོན་ཀུན་དགའ་ཟེར་བའི་སྐལ་བཟང་ཞིག་གིས་གསོལ་བ་བཏབ་ནས་
དྲུག་ཅུ་རྩ་གཅིག་གི་བར་དུ་བཞུགས་ཏེ་རབ་བྱུང་ལྔ་པའི་ཆུ་མོ་ཡོས་(༡༣༠༣）
ལོར་སྐུ་གཤེགས། །
མེ་ལོང་པའི་སློབ་མ་རིག་འཛིན་ཀུ་མ་ར་རཱ་ཛ་ནི། མེ་ལོང་པ་དགུང་ལོ་ཉི་
ཤུ་རྩ་བཞིར་ཕེབས་དུས་བར་གསར་རྫིང་ཁར་ཇོ་སྲས་བསོད་ནམས་དཔལ་དང་།
ཁྱེ་བཟའ་འབུམ་མེ་གཉིས་ཀྱི་སྲས་སུ་སྐུ་འཁྲུངས་སོ། །
212



ཇོ་མོ་སྨན་མོ།
མཚོ་རྒྱལ་དངོས་བྱོན་ཇོ་མོ་སྨན་མོ་ནི། ། ངོ་མཚར་ཨེ་ཡུལ་རིག་པའི་
འབྱུང་གནས་ཀྱི། ། གུ་རུའི་བྲག་ཕུག་ཉེ་བའི་གྲོང་ཚོ་ན། ། རབ་བྱུང་བཞི་པའི་
ས་ཕོ་སྤྲེལ་ལོར་འཁྲུངས། ། ཆུང་ནས་མ་ཡུམ་གཤེགས་པས་ཡབ་ཡུམ་གྱིས། །
རིག་མ་ གཞན་ བསྟེན་དེས་ན་བར་ སྐབས་ རིང༌། ། ཕྱུགས་ རིགས་ འཚོ་བར་
བསྐྱོད་སོགས་ཁྱིམ་ལས་ལ། ། ཕྱི་རོལ་ལྟར་སྣང་སྐུ་ངལ་ཆེ་ཙམ་བྱུང༌། ། བཅུ་
གསུམ་སོན་དུས་མནལ་དུ་ཡུར་བ་ན། ། བྲག་རིས་སྒྲ་གྲགས་མནལ་ལས་སད་
པའི་དུས། ། གསང་ཕུག་སྒོ་མོ་གཟིགས་ནས་ནང་དུ་བསྐྱོད། ། མཁའ་འགྲོའི་
ཚོགས་རར་རྡོ་རྗེ་ཕག་མོ་མཇལ། ། རང་རྒྱུད་སྨིན་ཏེ་མངོན་ཤེས་ཐོགས་མེད་
འཁྲུངས། ། ཆོས་ཚིག་རྡོ་རྗེའི་གླུ་བྲོ་ཐོལ་བྱུང་བརྡོལ། ། གནས་ཕྱོགས་ངེས་
མེད་བྱོན་ནས་ལྷོ་བྲག་ཕེབས། ། ཆོས་ དབང་ མཇལ་ བས་ ལྷན་སྐྱེས་ ཡེ་ ཤེས་
འཁྲུངས། །
གསང་ཆེན་བཀའི་སྡུད་པ་མོ་མཚོ་རྒྱལ་དངོས་བྱོན་མཚན་ལྡན་མཁའ་
འགྲོ་རྣམ་གཉིས་ཀྱི་ཡ་གྱལ་སྤྲུལ་པའི་གཏེར་སྟོན་ཆེན་མོ་ཇོ་བོ་སྨན་མོར་གྲགས་
པ་ནི། ཨེ་ཡུལ་རིག་པའི་འབྱུང་གནས་ཀྱི་གུ་རུའི་བྲག་ཕུག་གཟར་མོ་ལུང་དང་
ཉེ་བར། ཡབ་དྭགས་བརྒྱུད་སྔགས་པ་རྡོ་རྗེ་རྒྱལ་པོ་དང༌། ཡུམ་མཁའ་འགྲོའི་
རིགས་ཅན་པདྨ་དཔལ་འཛོམས་ཞེས་པའི་རིགས་སུ་རབ་བྱུང་བཞི་པའི་ས་ཕོ་
སྤྲེལ་(༡༢༤༨)ལོར་སྐུ་འཁྲུངས། ཡབ་ཡུམ་གྱིས་མཚན་པདྨ་མཚོ་སྐྱིད་ཅེས་
བཏགས། ཡབ་ཡུམ་གཉིས་འབྱོར་པ་མཐའ་གཉིས་སུ་མ་ལྷུང་བས་ཆུང་དུས་
ཡབ་ཡུམ་གཉིས་ཀྱིས་བརྩེ་བས་བསྐྱངས་ནའང་དགུང་ལོ་ལྔ་ལ་ཕེབས་དུས་ཡུམ་
གཤེགས། དེ་ རྗེས་ ཡབ་ ཀྱིས་ བུད་ མེད་ གཞན་ བཞེས་ པས་ དུས་ ཚོད་ གང་
213



འཚམས་རིང་ ཕྱུགས་འཚོ་ བར་ བསྐྱོད་ པ་ སོགས་ གྲོང་ པའི་ ལས་ ཅི་ རིགས་ ལ་
བཀོལ་བས་སྐུ་ངལ་ ཅུང༌ ཟད་ཆེ་ཙམ་བྱུང༌། དགུང་ལོ་བཅུ་ གསུམ་ པར་ ཨེ་
གཟར་མོ་ལུང་ཁྱུང་ཆེན་ལྡིང་བའི་བྲག གུ་རུའི་སྒྲུབ་གནས་བདེ་ཆེན་གསང་
ཕུག་གི་ཉེ་འདབས་སུ་སོས་ཀ་ཞིག་ལ་ཕྱུགས་འཚོ་བའི་སྐབས་ཅུང་ཟད་མནལ་དུ་
སོང་བ་ན། བྲག་དེ་ནས་སྒྲ་སྙན་པོ་ ཞིག་ གྲགས་ པའི་རྐྱེན་ གྱིས་ མནལ་ སད།
གསང་ཕུག་གི་སྒོ་ཧར་གྱི་བྱེ་བ་མཐོང་སྟེ་ཐུགས་སྣང་འགྱུར་ནས་ནང་དུ་ཐོགས་
མེད་དུ་ཞུགས་པ་ན་དུར་ཁྲོད་ཀྱི་བཀོད་པ་འཇིགས་སུ་རུང་བར་གྱུར་པའི་དབུས་
ན་མཁའ་འགྲོའི་ཚོགས་གྲལ་དུ་ཕེབས། ཚོགས་ཀྱི་གཙོ་བོ་རྡོ་རྗེ་ཕག་མོ་དངོས་
སུ་སྣང་བས་“རིགས་ཀྱི་བུ་མོ་འོང་བ་ལེགས་”ཞེས་དབུགས་འབྱུང༌། སྐུ་རྒྱབ་ཀྱི་
བྲག་ནས་བཞེས་པའི་ཚུལ་གྱིས་གླེགས་བམ་ཆུང་ངུ་ཞིག་བླངས་ཏེ་སྤྱི་བོར་བཞག་
ཅིང་སྨིན་གྲོལ་ཚིག་རྫོགས་སུ་གནང་། དེ་ཕྱག་ཏུ་གཏད་ནས་“འདི་ནི་མཁའ་
འགྲོ་མའི་གསང་བ་ཀུན་འདུས་པའི་གདམས་ངག་སྟེ། ཁྱེད་ཀྱིས་ཤིན་ཏུ་གསང་
བས་ཉམས་སུ་བླངས་ན་དངོས་གྲུབ་ མཆོག་ ཏུ་ གྱུར་ པ་ ཐོབ་ ཐུབ་” ཅེས་ ལུང་
བསྟན་པ་ལྟར་ཆོས་ཐམས་ཅད་རང་གྲོལ་དུ་ཤེས་པའི་ཞིང་སྐྱེས་ཀྱི་རྣལ་འབྱོར་མ་
ཆེན་མོར་གྱུར། དེར་ཚོགས་ཀྱི་འདུ་བ་ལ་ལོངས་སྤྱད་ནས་ སྤྲུལ་པའི་དཀྱིལ་
འཁོར་མི་སྣང་བར་བསྡུས་པ་དང་རང་གནས་སུ་ཕེབས། རྡོ་རྗེ་བཙུན་མོའི་བྱིན་
རླབས་ཀྱི་བདུད་རྩི་རྒྱུད་ལ་སྨིན་པས་ཉིན་མཚན་ཀུན་ཏུ་ཆོས་ཀྱི་ཚིག་མང་པོ་
ཐོལ་བྱུང་དུ་བརྡོལ་ཏེ་རྡོ་རྗེའི་གླུ་བྲོ་དང༌། གཞན་སེམས་མཁྱེན་པའི་མངོན་
ཤེས་ཐོགས་མེད་དུ་གསུངས་པས་འགའ་ཞིག་དད། ཕལ་ཆེར་གྱིས་འདི་རི་ཁར་
ཉལ་བས་སྨན་མོས་བརླམས་པར་འདུག་ཅེས་ཇོ་མོ་སྨན་མོའི་མཚན་ཡང་དེ་ལྟར་
ཐོགས། །
དེ་ལྟ་བུའི་རྐྱེན་གྱིས་ཐུགས་བསུན་པའི་རྣམ་པས་རང་ཡུལ་ལ་མ་ཆགས་
པར་གནས་ངེས་མེད་དུ་བྱོན་པར་བཞེད་ནས་ལྷོ་བྲག་ནུབ་ལ་ཡག་སྤང་གྲོང་དུ་
ཕེབས།
214



གུ་རུ་ཆོས་དབང་དང་མཇལ་བ་ཙམ་གྱིས་ལྷན་སྐྱེས་ཡེ་ཤེས་རྩོལ་མེད་དུ་
འཁྲུངས།
དེ་ལྟ་བུའི་རྨད་དུ་བྱུང་བའི་གསང་བ་ཆེན་པོ་མཁའ་འགྲོ་གསང་བ་ཀུན་
འདུས་སུ་གྲགས་པ་འདི་ཉིད་རེ་ཞིག་མཁའ་འགྲོའི་ཕྱག་ཏུ་བཞུགས་ཤིང༌། ཕལ་
པའི་སྤྱོད་ཡུལ་དུ་མ་གྱུར་པ་ཕྱིས་སྨོན་ལམ་དབང་གིས་སྤྲུལ་པའི་གཏེར་སྟོན་ཆེན་
པོ་པདྨ་འོད་གསལ་མདོ་སྔགས་གླིང་པ་ལ་ཚིག་དོན་བཀའ་བབས་ཤིང་རྗེས་སུ་
དྲན་པའི་ཆོ་འཕྲུལ་ཆེན་པོས་གཏན་ལ་ ཕབ་པར་མཛད་ པ་ སོགས་ རིན་ཆེན་
གཏེར་མཛོད་དུ་བཞུགས་པ་ལྟར་རོ། །
ཡར་ཀླུང་པ་སངས་རྒྱས་རས་ཆེན།
རིགས་རུས་གྲུ་གུའི་འདམ་ནས་ལེགས་འཁྲུངས་པའི། ། དྲི་མེད་པད་མ་
སངས་རྒྱས་རས་ཆེན་གྱིས། ། ཕག་མོ་གྲུ་པ་གཙོ་བོར་གྱུར་པ་ཡི། ། བླ་མ་མང་
དུ་བསྟེན་ནས་ཆོས་སྒོར་ཞུགས། ། ཁྱད་པར་དུས་གསུམ་མཁྱེན་པའི་ཞལ་སྔ་
ནས། ། རྩ་ཆེའི་གདམས་པ་ཟབ་མོ་མང་དུ་གསན། ། མགོན་པོ་བེར་ནག་ཅན་
གྱི་ཞལ་ཡང་གཟིགས། ། མངོན་པར་ཤེས་པ་བདེ་བླག་ཉིད་དུ་ཤར། ། ལོ་ངོ་
བདུན་རིང་རྩེ་གཅིག་སྒོམ་ལ་ཞུགས། ། དབུ་ཡང་སྔས་ལ་མི་འཇོག་དམ་བཅའ་
མཛད། ། གདམས་པ་ནང་དོན་ཟབ་པའི་ཕུ་ཐག་ཆོད། ། འཕྲིན་ལས་མཛད་
པ་དབྱར་གྱི་ཆུ་ལྟར་རྒྱས། ། སྐུ་ཚེའི་སྨད་དུ་ཁམས་ཀྱི་ཕྱོགས་ལ་བྱོན། ། བླ་མ་
གྲུབ་ཐོབ་ཡི་དམ་ལ་སོགས་ཀྱི། ། ཞལ་རས་ གཟིགས་པ་གྲངས་ཀྱི་ཡུལ་ལས་
འདས། །འགྲོ་དོན་ཕུན་ཚོགས་དགུང་ལོ་བདུན་ཅུར་གཤེགས། །
འགྲོ་མགོན་ཕག་མོ་གྲུ་པའི་སློབ་མ་སངས་རྒྱས་རས་ཆེན་ནི། ཡུལ་ཡར་
ཀླུང་དུ་ཡབ་གཙང་བ་དཔལ་གྲགས་དང༌། ཡུམ་བཙུན་ཆུང་མ་བྱ་བའི་སྲས་སུ་
215



འཁྲུངས། གདུང་རུས་ནི་གྲུ་གུ་ཡིན། ལོ་དགུ་བཞེས་པའི་ཚེ། ཟངས་རི་རས་
པའི་སར་བྱོན་ནས་རས་ཆུང་པ་ལས་བྱུང་བའི་གདམས་པ་གསན་པས། བདེ་
གསལ་མི་རྟོག་པའི་ཉམས་ཁོར་ཡུག་ཏུ་ཤར། ན་བཟའ་རས་རྐྱང་དུ་མཛད་པས་
རས་ཆེན་དུ་གྲགས། དགུང་ལོ་བཅོ་ལྔར་ཕེབས་དུས་གདམས་པ་ཅུང་ཞུས་མ་
ཚར་གོང་ཟངས་རི་པ་སྐུ་གཤེགས། དེར་ངའི་གདམས་ངག་མ་རྫོགས་གོང་ཆོས་
རྗེ་སྐུ་འདས་ཟིན་ཞེས་བཤུམས་པས་བར་སྣང་ནས་“ད་རྒྱ་སྒོམ་ལ་གཏུགས། ཇི་
ལྟར་བྱས་ཀྱང་བདེ་བར་འོང་།” གསུངས་པ་ཐོས། དེ་ནས་ཕག་མོ་གྲུ་པ་དང་
མཇལ་ཞིང་། གསོལ་བ་རྩེ་གཅིག་དང་དད་པ་རྩེ་གཅིག་གིས་ཆོས་ཞུས། དེ་
རྗེས་དོལ་དུ་འཚུར་དབང་ལས་གསར་རྙིང་གི་གདམས་པ་མང་དུ་ཞུས། གཉལ་
གྱི་གྲོག་ཕུགས་ཤེད་དུ་བསྒོམས་པས་སྤྱན་དང་མངོན་པར་ཤེས་པ་ཤར། དེ་ནས་
ཡང་ཀླུང་ལ་བྱོན་ནས་རྗེ་སྒོམ་པ་ཞིག་པོ་ལས་བི་མ་ལའི་གདམས་པ་མ་ལུས་ཞུས།
སྤོ་བོར་གཉལ་པོ་ཇོ་སྲས་ལས་ཕག་མོ། ཆོས་དྲུག་ལ་སོགས་པ་དང༌། ཁྱད་པར་
དུ་མགོན་པོ་བེར་ནག་ཅན་ཞུས་ཤིང་ཞལ་ཡང་གཟིགས། ཡར་ཀླུང་ནས་ཡུམ་
གྱིས་འབོད་མི་བཏང་ཡང་མ་བྱོན་པར་ཚ་བ་སྒང་དང་སྨར་ཁམས་སུ་བྱོན། དེ་
ནས་གམ་པོ་གནས་ནང་ན་དུས་གསུམ་མཁྱེན་པ་བཞུགས་པ་ཐོས་ནས་ཞལ་བལྟ་
བ་དང་བྱིན་རླབས་ཞུ་བ་ཙམ་བྱ། ཆོས་ཞུ་རྒྱུ་ནི་མེད་སྙམ་ནས་བྱོན་པ་ན་དགེ་
བསྙེན་རྡོ་རྗེ་དཔལ་བརྩེགས་ཀྱི་བསུ་བ་བྱས། དུས་གསུམ་མཁྱེན་པ་དང་མཇལ།
དེའི་ཚེ་དུས་གསུམ་མཁྱེན་པའི་ཞལ་ནས་“ཁྱེད་སྔགས་ཆུང་ཤེས་རབ་ཅན་ཞིག་
ཡིན་འདུག་པས་ངའི་སློབ་མ་བྱས་ན་ལེགས་”གསུངས་པས་བླ་མའི་སྐུ་ཡོན་གཞི་
ནས་རྟོགས་ཏེ་དུས་གསུམ་མཁྱེན་པའི་དྲུང་ནས་གདམས་པ་མང་པོ་གསན་པ་མ་
ཟད། ལོ་བདུན་དབུ་སྔས་ལ་མི་འཇོག་པའི་དམ་བཅའ་མཛད། གདམས་པའི་
ཕུ་ཐག་ཆོད། ཆོས་རྗེ་རིན་པོ་ཆེའི་ཞལ་ནས། “དབུས་ནས་རྙེད་པ་འཚོལ་བ་
ཞིག་ལ་ཁྱེད་དང་བཀའ་གདམས་པ་གཉིས་ལས་ལྷག་པ་མེད་”གསུངས་པ་ལྟར།
མི་རིང་བར་འཕྲིན་ལས་ རབ་ ཏུ་དར་བར་གྱུར། སློབ་དཔོན་བཀའ་གདམས་
216



པའི་དྲུང༌ དུའང་ ལོ་ གསུམ་ རྩེ་ གཅིག་ གིས་ བསྒོམས། སྔར་ནས་ དུས་ གསུམ་
མཁྱེན་པའི་བཀའ་སློབ་ཡོད་པ་དང་། སློབ་དཔོན་བཀའ་གདམས་པས་བསྐུལ་
བ་ལ་བརྟེན་ནས། དགུང་ལོ་སོ་བདུན་ལ་ཕེབས་དུས་མཁན་པོ་མ་དྲེལ་བ་དང༌།
སློབ་དཔོན་བཀའ་གདམས་པ་ལ་ཚིག་རྫོགས་མཛད། མཚན་བསོད་ནམས་
གྲགས་པ་ཞེས་གསོལ། དེ་ནས་ཀར་མ་རིན་པོ་ཆེ་དང་མཇལ་ནས་སྐུ་མདུན་དུ་
ལོ་གསུམ་བཞུགས།
དུས་གསུམ་མཁྱེན་པ་དབུས་སུ་བྱོན་དུས་ཏྲེ་ཤོད་རྣ་རྒྱང་བར་དུ་སྐྱེལ་མ་
མཛད། དེ་ནས་སྨར་ཁམས་སུ་བྱོན་ནས་འགྲོ་དོན་རྒྱ་ཆེན་པོ་མཛད་པའི་སྐབས་
ཆོས་རྗེ་དུས་གསུམ་མཁྱེན་པ་སྐུ་གཤེགས། ཕྱིས་གདན་སའི་ཞབས་ཏོག་ཀྱང་
ལེགས་པར་ མཛད། བླ་ མ་ དང་། གྲུབ་ ཐོབ། ཡི་ དམ་ གྱིས་ ཞལ་ གཟིགས་
པའང་བརྗོད་ཀྱིས་མི་ལང་། འགྲོ་དོན་ཕུན་སུམ་ཚོགས་པའི་མཐར་དགུང་ལོ་
བདུན་ཅུར་ཕེབས་དུས་སྐུ་ཞིང་དུ་གཤེགས།
གདུང་སྦྱངས་པས་ལྷ་སྐུ་དང་། རིང་བསྲེལ་ཡང་མང་དུ་བྱོན་ནོ། །
རིག་འཛིན་ཀུ་མ་ར་ཛ།
རིག་པ་འཛིན་པ་ཀུ་མ་ར་ཛ་ནི། ། རབ་བྱུང་བཞི་པའི་མེ་ཕོ་སྟག་ གི་
ལོར། ། བར་གསར་རྫོང་ཁ་ཞེས་པའི་གྲོང་དུ་འཁྲུངས། ། ཆུང་ནས་དད་དང་
སྙིང་རྗེ་ཤེས་རབ་ཆེ། ། ཡི་གེ་འབྲི་ཀློག་མ་སློབ་པར་ཡང་མཁྱེན། ། ཆུང་ངུའི་
དུས་ནས་བླ་མ་དགྱེས་རྡོར་དང༌། ། མཁན་པོ་གཙང་པ་མངའ་རིས་པ་སོགས་
ལས། །ཐུན་མོང་ཐུན་མིན་རིག་པའི་གནས་ཀུན་གསན། ། དེ་རྗེས་གྲུབ་ཐོབ་
མེ་ལོང་རྡོ་རྗེ་མཇལ། ། འཕྲལ་མར་བཅོས་མིན་དད་པ་བླ་ལྷག་སྐྱེས། ། ཕྱག་
རྒྱ་ཆེན་པོའི་བཀའ་ཁྲིད་ཞུས་མ་ཐག ། རང་སེམས་ཅེར་མཐོང་ཉིད་དུ་ངོ་ཡང་
，
217



འཕྲོད། ། སྔ་ཕྱིར་མཁར་ཆུ་ཙ་རི་ལ་སོགས་པར། ། ཆོས་ཕྱིར་དཀའ་བ་བརྒྱ་
ཕྲག་སྟོང་ཕྲག་སྤྱད། ། གང་བཞུགས་ས་ཆར་གེགས་རིམ་བར་ཆད་སེལ། །
གཞན་ཕན་འགྲོ་དོན་བསམ་གྱིས་མི་ཁྱབ་མཛད། །
གྲུབ་ཐོབ་མེ་ལོང་རྡོ་རྗེའི་སློབ་མ་རིག་འཛིན་ཀུ་མ་ར་ཛ་ནི། རབ་བྱུང་
བཞི་པའི་ལོ་མཐའ་མ་སྟེ་མེ་ཕོ་སྟག་གི་(༡༢༦༦)ལོར་གཡོ་རུ་འོན་བར་གསར་
རྫོང་ཁ་ཞེས་པའི་གྲོང་དུ་འཁྲུངས། ཐར་པ་རྒྱན་དུ་བཏགས། ཆུང་ངུ་ནས་
དད་པ་དང་། སྙིང་རྗེ། ཤེས་རབ་ལ་སོགས་པ་འཕགས་པའི་ནོར་གྱི་ཁྱད་ཆོས་
མང་པོ་མངའ་བས་ཡི་གེ་མ་སློབ་པར་མཁྱེན། དགུང་ལོ་བདུན་ལ་སོན་དུས་
ཀོང་པོ་བོར་ཤོད་མཐོ་སྟེང་དགོན་པའི་བླ་མ་དགྱེས་རྡོར་པ་ལས་ཀྱེ་རྡོ་རྗེ་དང་།
བདེ་མཆོག་གི་དབང་ཞུས། དགུང་ལོ་དགུ་ལ་ཕེབས་དུས་མཁན་པོ་གཙང་པ་
ལས་དགེ་བསྙེན་གྱི་སྡོམ་པ་བླངས། དགུང་ལོ་བཅུ་གཉིས་ལ་ཕེབས་དུས་ཕག་མོ་
གྲུ་པའི་མཁན་པོ་ཡེར་བ་པ་དང་། སློབ་དཔོན་མངའ་རིས་པ་ལས་རབ་ཏུ་བྱུང་།
མཚན་ལ་གཞོན་ནུ་རྒྱལ་པོ་ཞེས་གསོལ། འདུལ་བ་བསླབ་རིན་པོ་ཆེ་གྲགས་ཡེའི་
དྲུང་ནས་ལོ་ལྔའི་རིང་ན་རོ་ཆོས་དྲུག་ལ་སོགས་པ་གསན་པ་དང༌། མཚར་
སྟེངས་པ་ལས་བརྟག་གཉིས། དབོན་སངས་ཤེ་ལས་བཟོ་རིག་པ་སྦྱངས།
ཕྱིས་ངར་ཕུག་ཏུ་གྲུབ་ཐོབ་མེ་ལོང་རྡོ་རྗེ་དང་མཇལ། མཇལ་མ་ཐག་ཏུ་
དད་པ་བླ་ལྷག་ཏུ་སྐྱེས། གསོལ་བ་བཏབ་སྟེ་བླ་མར་བཀུར་ནས་ཕྱག་རྒྱ་ཆེན་
པོའི་ཁྲིད་ཞུས་པས་སེམས་ཅེར་མཐོང་དུ་ངོ་འཕྲོད། དེ་ནས་གྲུབ་ཆེན་མོན་གྱི་
མཁའ་འགྲོའི་གླིང་ལ་གཤེགས་པའི་ཞབས་ཕྱིར་བྱོན། མཚུར་ཕུར་བྱོན་ནས་
གཉན་རས་པ་དང༌། དར་མ་མགོན་པོ་ལས་ཀརྨ་པའི་ཆོས་སྐོར་རྣམས་ཞུས།
ལ་སྟོད་དིང་རི་དང་སྤུ་རངས་སུ་བྱོན་པས། གྲུབ་ཆེན་ཨོ་རྒྱན་པ་དང་རྗེ་ཀརྨ་པ་
རང་བྱུང་རྡོ་རྗེ་དང་མཇལ། ཨོ་རྒྱན་པ་ལས་གདམས་པ་མང་དུ་ནོད། ལོ་
འགའ་སོང་བ་ན་ཨོ་རྒྱན་པས་གཉན་རས་ལས་སྙིང་ཏིག་ཞུ་གནང་མཛད་དུས་
ཞོར་དུ་སྙིང་ཏིག་གདམས་པ་ཚང་བར་ཐོབ། རྒྱས་སྨན་པ་ནམ་མཁའ་རྡོ་རྗེ་
218



ལས་གསང་སྐོར་གནད་ཀྱི་ངོ་སྤྲོད་དང༌། སྐལ་ལྡན་པ་ཆོས་ཀྱི་སེང་གེ་ལས་
གསང་བ་གནད་ཀྱི་མེ་ལོང་སོགས་རྫོགས་ཆེན་གསང་བའི་སྐོར་རྣམས་ཞུས།
དེ་ནས་སླར་མཁར་ཆུར་བྱོན་ནས་གྲུབ་ཆེན་མེ་ལོང་རྡོ་རྗེ་ལས་གསང་བ་
སྙིང་ཏིག་དབང་ཁྲིད་གདམས་པ་དང་བཅས་པ་ལེགས་པར་ཐོབ། ཐུགས་དམ་
ཡང་ཁྱད་པར་ཅན་འཁྲུངས། ཨོ་རྒྱན་གྱི་སྒྲུབ་གནས་སྙུག་ཚལ་སྦུག་ཏུ་དགུན་
ཐོག་གཅིག་བཞུགས་པས་རྡོ་རྗེ་ཕག་མོས་ཞལ་དངོས་སུ་གཟིགས། །
ཤེས་རབ་ཚད་མེད་དུ་རྒྱས་ཤིང་རེ་ཞིག་སྒོམ་ལ་བཞུགས་པར་དགོངས་
ནས་ཡར་ཀླུང་མཚར་སྟེང་དུ་རི་ཁྲོད་བཏབ་ནས་བཞུགས།
གཞན་ཡང་དགེ་བའི་བཤེས་གཉེན་མཇལ་ཚད་ལས་ གསང་ སྐོར་དང་།
རྒོད་ཚང་པའི་ཁྲིད་ཀྱི་སྐོར། ཨ་རོའི་ཁྲིད་མོ་ཆེ་དོན་སྐོར་སོགས་བོད་ན་གྲགས་
ཆེ་བའི་རྫོགས་རིམ་ཕལ་མོ་ཆེ་ཁོང་དུ་ཆུད། ད་དུང་ཆོས་ཕྱིར་དཀའ་བ་བརྒྱ་
ཕྲག་སྟོང་ཕྲག་བཟོད་པར་བྱས་ཏེ་ཙ་རི་གསར་མར་བྱོན་ནས་རྙིང་མའི་གཡུ་
མཚོའི་འགྲམ་དུ་རང་ཉིད་གཅིག་པུར་ཟླ་བ་བརྒྱད་བཞུགས། །
མདོར་ན་ཁོང་གང་དུ་བཞུགས་པའི་ལུང་པ་དང་། ཡུལ་གྲོང་ཐམས་ཅད་
ཀྱི་སད་དང་། སེར་བ། ནད་རིམས་ལ་སོགས་པ་ཞི་བར་མཛད་པ་སོགས་འགྲོ་
དོན་བསམ་གྱིས་མི་ཁྱབ་པ་མཛད་ནས་མཐར་དགུང་ལོ་བདུན་ཅུ་དོན་བརྒྱུད་པ་
རབ་བྱུང་དྲུག་པའི་ཆུ་མོ་ལུག་(༡༣༩༢)ལོའི་སྟོན་ཟླ་འབྲིང་པོའི་ཚེས་ཉེར་ལྔ་
ལ་ངོ་མཚར་བའི་ལྟས་དུ་མ་དང་བཅས་ཏེ་དགོངས་པ་ཆོས་དབྱིངས་སུ་ཐིམ་
མོ། །
སྐྱེས་མཆོག་བསམ་གཏན་དཔལ་བ།
ཀང༌ མཁས་དབང་སྐྱེས་མཆོག་བསམ་གཏན་དཔལ་བ་ནི། ། རབ་བྱུང་ལྔ་པའི་
219



ལྕགས་མོ་ཡོས་ཀྱི་ལོར། ། ཡར་འབྲོག་གྲང་མདའི་ཡུལ་དུ་སྐུ་འཁྲུངས་ཤིང༌། །
ཆུང་ནས་ཇོ་བསྟན་ཁྲོད་ན་རབ་ཏུ་བྱུང་། ། དེ་ནས་ཆོས་རྗེ་ཡེ་ཤེས་གཞོན་ནུ་
མཆོག ། འཕན་པོའི་ཡུལ་ན་བཞུགས་པའི་དྲུང་དུ་བྱོན། ། གནས་དེར་ཕེབས་
དུས་ཚུལ་ཁྲིམས་དྲི་བཟང་པོ། ། འཐུལ་ བས་ རྟོགས་ པ་ ཕུན་ སུམ་ ཚོགས་ པ་
སྐྱེས། ། ཙ་རིར་བྱོན་པས་དག་སྣང་མཐའ་ཡས་གཟིགས། ། དབེན་གནས་གང་
སར་ཟབ་མོའི་བཀའ་ཁྲིད་བསྐྱངས། ། ཡབ་ཆོས་སྡིངས་དང་སྒོ་མོ་ཆོས་སྡིངས་
གཉིས། ། དུས་གཅིག་བཏབ་ཅིང་རྟོགས་ལྡན་གྲངས་མེད་འདུས། ། ཤེས་རབ་
བརྡོལ་བས་ མཁས་ པའི་ གོ་ སར་ འགྱིང༌། ། དཔོན་ སློབ་ ཐམས་ ཅད་ བསོད་
སྙོམས་ཁོ་ན་ཡིས། ། འཚོ་བར་བརྟེན་ཞིང་སྒྲུབ་པར་རྩེ་གཅིག་བརྩོན། ། སྐུ་ཚེ་
གང་བོར་འགྲོ་དོན་རྒྱ་ཆེར་མཛད། ། །
སྐྱེས་མཆོག་དམ་པ་འདི་རབ་བྱུང་ལྔ་པའི་ལྕགས་ཡོས་(༡༢༩༡)ལོར་
ཡར་འབྲོག་བྲང་མདར་(གྲང་མདའ་)སྐུ་འཁྲུངས། དང་པོར་རབ་ཏུ་བྱུང་ནས་
ཇོ་བསྟན་ཚོགས་ཆེན་མོ་བའི་ཁྲོད་ཡོད་པ་ལ། ཐེངས་གཅིག་མཁན་ཆེན་ཆོས་ཀྱི་
རྒྱལ་མཚན་གྱི་ ཕྱག་ཕྱིར་ཕྱིན་པས་ མཁན་ཆེན་པ་རྟ་ བརྡབ་ཀྱིས་ སྐུ་ གཤེགས།
དེར་སྐྱོ་བ་དྲག་པོ་སྐྱེས་ཏེ་མཁན་པོ་གཞོན་རིན་དང་མཉམ་དུ་རྒྱ་བྲག་ཆོས་རྗེ་ཡེ་
ཤེས་གཞོན་ནུ་བ་འཕན་ཡུལ་ལན་པའི་ཕུ་ན་བཞུགས་པའི་དྲུང་དུ་བྱོན། ལུང་
པ་དེའི་མདར་སླེབས་པ་ཙམ་ནས་ཚུལ་ཁྲིམས་ཀྱི་དྲི་ཕུན་སུམ་ཚོགས་པ་ཚོར།
རིང་པོར་མ་ཐོགས་པར་རྟོགས་པ་ཕུན་སུམ་ཚོགས་པ་སྐྱེས། དེ་ནས་དཀའ་བ་
མང་པོ་སྤྱད་མི་དགོས་པར་རྣལ་འབྱོར་གྱི་དབང་ཕྱུག་ཏུ་གྱུར་ཏེ། གང་དང་
གང་དུ་བྱོན་པ་དེ་དང་དེ་ ཐམས་ ཅད་གདུལ་བྱའི་འུར་ལངས། ཟས་ནོར་གྱི་
དཔུང་འདུ། ཙ་ རིར་ བྱོན་ པས་ དག་ པའི་ སྣང་ བ་ མཐའ་ ཡས་ པ་ གཟིགས།
དབེན་གནས་ གང་ དང༌ གང་ དུ་ བཞུགས་ པ་ ཐམས་ ཅད་ དུ་ ཟབ་ མོའི་ ཁྲིད་
བསྐྱངས། ཕྱིས་ཡབ་ཆོས་སྡིངས་དང་སྒོ་མོ་ཆོས་སྡིངས་གཉིས་དུས་གཅིག་ཏུ་
བཏབ། རྟོགས་ལྡན་ཕོ་མོ་གྲངས་ཀྱིས་མི་ལང་བ་འདུས། ནོར་ལོངས་སྤྱོད་ལག་
220



ཏུ་མི་སོན་པ་མེད་ཀྱང་ཁབ་སྐུད་ཙམ་ཡང་བདག་ཏུ་མི་འཛིན། སང་སྟོང་ཕྲག་
འབུལ་མཁན་དང༌། ཞོ་གང་འབུལ་མཁན་ཐམས་ཅད་ལ་ཇ་དང་བཅས་པའི་གྲོ་
བཟང་བ་རེ་གནང་ནས་ཁྱད་པར་མི་འབྱེད། དཔོན་སློབ་ ཐམས་ ཅད་བསོད་
སྙོམས་ཀྱི་འཚོ་བ་མ་གཏོགས་དགོན་པའི་གཞི་ཁྱོན་དུ་ཞིང་ཕྱར་བ་ཙམ་ཡང་མི་
འཛིན། དང་པོར་ཐོས་བསམ་ཆེར་མ་མཛད་ཀྱང་ནང་ནས་ཤེས་རབ་བརྡོལ་
བས་མཁས་པ་མང་པོའི་ཡང་ཆོས་ཀྱི་སྲོག་བཟུང་། སྨན་པ་ཐམས་ཅད་ང་ཁྱབ་
པས་གོང་ གདན་འདྲེན་བྱུང་ ཡང་ ཅི་ ཡང་ མ་བརྩིས་ པར་ རང་ སར་ བཞགས།
ཆོས་རྗེ་ཀུན་མཁྱེན་ཇོ་ནང་པས་ལྷ་ སར་ཕེབས་དུས་འདིར་བྱོན་པར་ཞ་དང་།
འོ་སྐོལ་ཆོས་ཀྱི་གསུང་གླེང་མཛད་དོ་གསུངས་པར། སངས་ རྒྱ་བའི་རྒྱུ་ལམ་
འབྲས་བུ་ཐམས་ཅད་བླ་མ་སངས་རྒྱས་ཀྱི་དྲུང་དུ་སྒྲོ་འདོགས་བཅད་ཟིན་པས་སུ་
ལའང་དྲི་དགོས་མེད་གསུངས་ནས་མ་བྱོན། དེའི་རྗེས་སུ་གུ་རུ་དཀོན་མཆོག་མ་
སོགས་པ་གདན་སར་བཞུགས་པ་ཐམས་ཅད་ཀྱིས་ཀྱང་བླ་མའི་རྣམ་ཐར་བཟང་
ནས་དགོན་པ་གཉིས་པོ་ལ་དགོན་གཞིས་སོགས་ཡོངས་སུ་འཛིན་པ་མེད་པར་
བསོད་སྙོམས་ཀྱི་འཚོ་བ་ལ་བརྟེན་ནས་ལོ་མཚམས་པ་བརྒྱ་ལས་མི་ཉུང་བ་ལ་
རྒྱགས་འགྱེད་པར་མཛད། རང་ཚེ་བློས་བཏང་ནས་སྒྲུབ་པ་ལ་ཞུགས། ཆོས་
ལུགས་གང་ལའང་ཚིག་གཅིག་ཀྱང་མི་སྨོད། མདོར་ན་བྱང་སེམས་ཀྱིས་འགྲོ་
དོན་རྒྱ་ཆེར་མཛད་ནས་དགུང་ལོ་བདུན་བཅུ་དོན་དྲུག་པ་རབ་བྱུང་དྲུག་པའི་མེ་
རྟ་(༡༣༦༦)ལོར་སྐུ་གཤེགས་སོ།།
ཀུན་མཁྱེན་ཀློང་ཆེན་རབ་འབྱམས།
འཕགས་བོད་ རིས་མེད་མཁས་ པ་ ཐམས་ ཅད་ཀྱི། ། ཡོན་ཏན་གཅིག་
བསྡུས་ཀུན་མཁྱེན་ཀློང་ཆེན་པོའི། ། གྲགས་པ་ནམ་མཁའི་ཕ་མཐར་ཁྱབ་བོ་
221



ཞེས། ། བརྒྱ་བྱིན་མདུན་སར་ལྷ་རྣམས་ཤབ་ཤུབ་གླེང་། ། ཆུང་ནས་ཐུན་མོང་
མིན་པའི་མཁྱེན་རྩལ་གྱིས། ། འབྲི་ཀློག་ཚེགས་མེད་མཁྱེན་ཅིང་ཉི་ཁྲི་དང༌། །
བརྒྱད་སྟོང་ལ་སོགས་ཐུགས་ལ་མངའ་བ་ཡི། ། ངོ་མཚར་བྱེ་བས་ཀུན་ཡིད་
དབང་མེད་འཕྲོག ། ཕྱི་དང་ནང་གི་རིག་པའི་གནས་མཐའ་དག ། ཐོས་
བསམ་མཐར་ཕྱིན་མཛད་ཅིང་ཁྱད་པར་དུ། ། གསང་བ་སྔ་འགྱུར་རྡོ་རྗེ་ཐེག་པ་
ཡི། ། བསྟན་པའི་རྒྱལ་ཚབ་མཆོག་ཏུ་དབུགས་འབྱིན་མཛད། ། འཆད་ན་
དབང་ལུང་ཙམ་གྱིས་ཐར་ལམ་ཐོབ། ། རྩོད་ན་ལུང་རིག་ཐོག་མདས་རྒོལ་ངན་
འཇོམས། ། རྩོམ་ན་དགོངས་གཏེར་རྒྱ་མཚོའི་ཀློང་བརྡོལ་བ། ། དྲི་མེད་འོད་
ཟེར་མཁས་དགུའི་གཙུག་གི་རྒྱན། །
གསང་སྔགས་བསྟན་ པའི་བདག་པོ་རྒྱལ་བ་ཀློང་ཆེན་རབ་འབྱམས་པ་
ཞེས་སྙན་པའི་གྲགས་པ་སྲིད་གསུམ་འཁྲོལ་བ་དེ་ནི། གཡོ་རུ་གྲྭའི་ཆ་སྟོད་གྲོང་
དུ་ཡབ་སློབ་དཔོན་པདྨ་འབྱུང་གནས་ཀྱི་དངོས་སློབ་རྒྱལ་བ་མཆོག་དབྱངས་
དང་། གདུང་གཅིག་པའི་རབས་ལས་བྱོན་པ་སློབ་དཔོན་བསྟན་པ་སྲུང་དང༌།
ཡུམ་འབྲོམ་ སྟོན་ རྒྱལ་ བའི་ འབྱུང་ གནས་ ཀྱི་གདུང་ལས་ མཆེད་ པའི་ འབྲོམ་
བཟའ་མ་བསོད་ནམས་རྒྱན་གཉིས་ཀྱི་རིགས་ཀྱི་མྱུ་གུར་རབ་བྱུང་ལྔ་པའི་ས་སྤྲེལ་
སྤྱི་ལོ་ ༡༣༠༨ལ་སྐུ་འཁྲུངས། བསྟན་རྩིས་འགའ་ཞིག་ན་རབ་བྱུང་ལྔ་པའི་མེ་
སྤྲེལ་ ༡༢༩༦ལོར་ འཁྲུངས་ ཞེས་ འཁོད་ པ་ ལོ་ འཁོར་ གཅིག་ གིས་ སྔ་ ཆེས།
འདིའི་མཚན་ གཞན་ ལ་ བསམ་ ཡས་ལུང་ མང་ བ་ དང༌། དྲི་མེད་འོད་ཟེར།
ཚུལ་ཁྲིམས་བློ་གྲོས། ཀློང་ཆེན་པོ་སོགས་ཀྱང་ཟེར། །
དེ་ཡང་ཀུན་མཁྱེན་ཀློང་ཆེན་རབ་འབྱམས་པའི་འཁྲུངས་ཡུལ་ནི། དེང་
སང་ལྷོ་ཁ་གྲྭ་ནང་རྫོང་ཁོངས་བཀྲ་ཤིས་གླིང་གྲོང་ཚོའི་ ཤར་ངོས་སུ་ཡོད་ཅིང་།
ཁོང་གི་འཁྲུངས་ཁང་དང་། མཚམས་ཆུ་སོགས་དེང་དུས་ཀྱང་མཇལ་རྒྱུ་ཡོད།
སྐུའི་རུས་ནི་རོག་ཡིན། དགུང་ལོ་ལྔ་ནས་ཡི་གེ་འབྲི་ཀློག་ཚེགས་མེད་དུ་མཁྱེན་
ཅིང་། སྨན་དང་རྩིས་སོགས་རིག་པའི་གནས་ཅི་རིགས་པའང་ཐུགས་སུ་ཆུད།
222



དགུང་ལོ་དགུ་ལ་ཕེབས་དུས་ཉི་ཁྲི་དང་བརྒྱད་སྟོང་པ་བཏོན་ པས་ ལྷག་མེད་
ཐུགས་ལ་མངའ། །
དགུང་ལོ་བཅུ་གཉིས་ལ་བསམ་ཡས་མཁན་པོ་བསམ་གྲུབ་རིན་ཆེན་དང༌།
སློབ་དཔོན་ཀུན་དགའ་འོད་ཟེར་ལས་རབ་ཏུ་བྱུང་། མཚན་ཚུལ་ཁྲིམས་བློ་གྲོས་
སུ་གྲགས། དམ་ཆོས་འདུལ་བ་ལ་ལེགས་པར་སྦྱངས་པས་དགུང་ལོ་བཅུ་བཞི་ལ་
བཤད་པའི་བ་དན་བཟུང་ཆོག་པ་བྱུང༌། དགུང་ལོ་བཅུ་དྲུག་ལ་སློབ་དཔོན་
བཀྲ་ཤིས་རིན་ཆེན་ལས་ལམ་འབྲས་དང་། ཆོས་དྲུག་གཉིས། ཕག་མོའི་ཆོས་
དྲུག བདེ་མཆོག་དྲིལ་བུ་བ། ཕྱག་རྡོར་འཁོར་ཆེན་ལ་སོགས་པའི་དབང་ཁྲིད་
གདམས་པ་མང་དུ་གསན། སློབ་དཔོན་དབང་ཡེ། སྟོན་ཚུལ་ཁྲོ་ཕུ་བ་སོགས་
ལས། བྱ་རྒྱུད། སྤྱོད་རྒྱུད། རྣལ་འབྱོར་རྒྱུད། རྡོ་རྗེ་གུར། མཁའ་འགྲོ་རྒྱུ་
མཚོ། རྡོ་རྗེ་ཕྲེང་བ། དུས་ཀྱི་འཁོར་ལོ་ལ་སོགས་པའི་དབང་ཁྲིད་གདམས་པ་
མང་དུ་གསན། སློབ་དཔོན་དབང་ཡེ། སྟོན་ཚུལ་ཁྲོ་ཕུ་བ་སོགས་ལས། བྱ་
རྒྱུད། སྤྱོད་རྒྱུད། རྣལ་འབྱོར་རྒྱུད། རྡོ་རྗེ་གུར། མཁའ་འགྲོ་རྒྱ་མཚོ། རྡོ་རྗེ་
ཕྲེང་བ། དུས་ཀྱི་འཁོར་ལོ་ལ་སོགས་པའི་སྔགས་རྒྱུད་མང་པོ་དང༌། རིན་པོ་ཆེ་
ཟ་ལུང་པ་སོགས་ལས་ཞང་ཚལ་པའི་གདམས་ངག་སྐོར། རྒོད་ཚང་བའི་ལམ་
ཁྲིད། གཅོད་ཡུལ། ཞི་བྱེད་སྔ་ཕྱི་བར་གསུམ་ལ་སོགས་པ་གསན། དགུང་ལོ་
བཅུ་དགུ་པར་གངས་རིའི་ཁྲོད་ན་ཚད་མ་སྨྲ་བའི་རིག་གྲྭ་ཆེན་པོ་རྔོག་ལེགས་
པའི་ཤེས་རབ་ཀྱི་གདན་ས་གསང་ཕུ་ནེའུ་ཐོག་གི་ཆོས་གྲྭར་ཞུགས། གླིང་སྟོད་
གདན་རབས་བཅོ་ལྔ་པ་སློབ་དཔོན་བཙན་རྒོད་པ་དང་། གདན་རབས་བཅུ་
དྲུག་པ་བླ་བྲང་ཆོས་དཔལ་རྒྱན་མཚན་གཉིས་ལས། བྱམས་པའི་ཆོས་ལྔ། ཚད་
མ་སྡེ་བདུན། ཕར་ཕྱིན། དབུ་མ་ལ་སོགས་མཚན་ཉིད་ཐེག་པའི་ལུང་རིག་
དཔང་ལོ་བློ་གྲོས་བརྟན་པ་ལས། མདོ་ཏིང་འཛིན་རྒྱལ་པོ་ལ་སོགས་པའི་ཟབ་
ཆོས་མདོ་ལྔ། ཤེས་རབ་སྙིང་པོའི་རྒྱ་ཆེར་འགྲེལ་བས་མཚོན་ནང་པའི་གཞུང་
དང༌། སྒྲ། སྙན་དངགས། སྡེབ་སྦྱོར། ཟློས་གར་ལ་སོགས་པ་ཕྱི་རོལ་པ་དང་།
223



ཐུན་མོང་དུ་གྱུར་པའི་རིག་པའི་གནས་ཐམས་ཅད་ལ་ཐོས་བསམ་མཐར་ཕྱིན་པ་
མཛད། ལུང་རིག་སྨྲ་བའི་སྡེ་རྣམས་སུ་གྲྭ་བསྐོར་མཛད་པའི་ཚེ། གཞུང་ཚོགས་
ཀྱི་རྒྱ། མཁྱེན་པའི་རྩལ། རིག་པའི་རྣམ་འགྱུར་ཀུན་ལ་ཐོགས་པ་མི་མངའ་
བས་རྩོད་པའི་ཟླ་དང་བྲལ་ཏེ། ཀུན་གྱིས་བསྔགས་པའི་ཡུལ་དུ་མཐུན་སྣང་གྲུབ་
ཅིང་། ལུང་དང་རིགས་པའི་གནས་རྒྱ་ཆེན་པོ་ལ་མི་འཇིགས་པའི་སྤོབས་པ་
བརྙེས་པས་(བསམ་ཡས་ལུང་མང་པའམ་) ཀློང་ཆེན་རབ་འབྱམས་པ་ཞེས་པའི་
མཚན་གྱི་རྔ་བོ་ཆེ་ཕྱོགས་ཀུན་ཏུ་ཁྱབ་པར་གྱུར་ཏོ། དེ་དག་གི་སྔ་ཕྱི་ཅི་རིགས་
པར་སློབ་དཔོན་དན་འབག་གཞོན་ནུ་དོན་གྲུབ། སྨྱོས་མཐིང་མ་བ་སངས་རྒྱས་
གྲགས་སོགས་བླ་མ་བཞི་ལས་མདོ་སྒྱུ་སེམས་གསུམ། རྙིང་མ་རྒྱུད་འབུམ་གྱི་
གཙོས་སྔ་འགྱུར་རྡོ་རྗེ་ཐེག་པའི་སྐོར་དང་། སློབ་དཔོན། གཞོན་ནུ་རྡོ་རྗེ་ལས་
སྤྱོད་འཇུག་དང་། བསླབ་བཏུས། སྦྱོར་དྲུག ཆོས་དྲུག མཁན་པོ་ལས་ཁྲོ་ཕུ་
བའི་སྐོར། ཁ་རག་ཆོས་སྐོར། སྒྲུབ་ཐབས་རྒྱ་མཚོ། ཆོས་ཆུང་བརྒྱ་རྩ། རྗེ་
རང་བྱུང་རྡོ་རྗེ་ལས་སྦྱོར་དྲུག་གེགས་སེལ་དང་བཅས་པ། ན་རོ་ཆོས་དྲུག སྐུ་
གསུམ་ངོ་སྤྲོད། རྒྱལ་བ་རྒྱ་མཚོ། སྤྱན་རས་གཟིགས་རྒྱལ་པོ་ལུགས། གསང་
འདུས། སམ་བུ་ཌི། མ་ཧ་མ་ཡ། གཤིན་རྗེ་དམར་ནག་སོགས་དང༌། སློབ་
དཔོན་དབང་ཚུལ་ལས་སྦྱོར་དྲུག་དང་། བསྙེན་སྒྲུབ། རླུང་སྐོར། ས་སྐྱ་བླ་མ་
དམ་པ་ལས་སེམས་བསྐྱེད་ཆེན་མོ་དང༌། ལམ་འབྲས་སོགས་ས་སྐྱ་བའི་ཟབ་
ཆོས་དགུ། ཤུག་གསེབ་རེ་བ་གཞོན་རྡོར་ལས་དོ་ཧ་སྐོར་གསུམ། རི་ཆོས་སྐོར་
གསུམ། རྟེན་འབྲེལ་བརྒྱ་རྩ་སོགས་མདོར་ན། གངས་རིའི་ཁྲོད་ན་གྲགས་པའི་
གྲུབ་མཐའ་ཕལ་མོ་ཆེ་ཐུགས་སུ་ཆུད་ཅིང༌། འཆད་རྩོད་རྩོམ་གསུམ་ལ་ཐོགས་
པ་མེད་ པའི་ ཐུགས་ རབ་སྐྱེས། ཐ་སྙད་ཀྱི་ རིག་ པ། མདོ་སྔགས་ཀྱི་གཞུང་
ལུགས། མན་ངག་གི་སྐོར་སོགས་གང་ལའང་ནང་བྱན་ཆུད་པས་མཁས་པའི་
དབང་པོར་གྱུར། དེ་ནས་དབུར་སྟོད་རྒྱ་མ་ལྕོག་ལའི་བྲག་ཕུག་ཏུ་ཟླ་བ་ལྔ་མུན་
པའི་རྣལ་འབྱོར་ལ་བཞུགས།
224



is
ir
དགུང་ལོ་ཉེར་དགུ་པར་བླ་མ་རིག་འཛིན་ཀུ་མ་ར་ཛ་ཡར་སྟོད་སྐྱམ་གྱི་
ཕུར་བཞུགས་པ་དང་མཇལ་བར་བྱོན་པའི་ལམ་དུ་ གཡག་སྡེ་པཎ་ཆེན་དང་
མཇལ་ཏེ་རྗེ་ཀརྨ་པའི་དྲུང་དུ་དེངས་ཞེས་བསྐུལ་བ་ན། དེ་ལའང་མ་གསན་
པར་ཀུ་མ་ར་ཛའི་དྲུང་དུ་ཕེབས། རྫོགས་པ་ཆེན་པོ་གསང་བ་སྙིང་ ཐིག་གི་
དབང་ཁྲིད་གདམས་ངག་དང༌། རྫོགས་ཆེན་སྡེ་གསུམ་གྱི་རྒྱུད་ལུང་མན་ངག་
དང་བཅས་པ་བུམ་པ་གང་བྱོར་གནང་ནས་བསྟན་པའི་རྒྱལ་ཚབ་ཏུ་དབུགས་
འབྱིན་མཛད། དགུང་ལོ་སོ་གཉིས་པར་བསམ་ཡས་མཆིམས་ཕུར་སྐལ་ལྡན་
བརྒྱད་ལ་མཁའ་འགྲོ་སྙིང་ཐིག་གི་གདམས་པ་གསུངས། མཆིམས་ཕུའི་མཆོད་
རྟེན་དང་། ལྷ་ ཁོང་ གི་ ཀ་ གདན་ འོག་ ནས་ རྫོགས་ པ་ ཆེན་ པོ་ ཀུན་ བཟང་
དགོངས་འདུས་ཀྱི་ཆོས་སྒོ་རྣམས་འདོན་པར་མཛད། དེ་ནས་གངས་རི་ཐོད་
དཀར་ཨོ་རྒྱན་རྫོང་འོད་ཟེར་ སྤྲིན་གྱི་སྐྱེས་མོས་ཚལ་དུ་ཕེབས་ནས་དགོན་པ་
བཏབ། རྣལ་འབྱོར་པ་འོད་ཟེར་གོ་ཆས་གསོལ་བ་བཏབ་པ་ལྟར་མཁའ་འགྲོ་
ཡང་ཏིག་གཏན་ལ་ཕབ། རྒྱུ་མ་ས་གནས་སུ་བསོད་ནམས་སེང་གེ་དང༌། སློབ་
དཔོན་དཔལ་མཆོག་སོགས་དགེ་བཤེས་མང་དུ་འདུས་པ་ལ་སྙིང་ཐིག་གི་ཁྲིད་
བཏབ་ཚེ་དྲི་བ་དྲིས་ལན་ལ་ཐུག་པ་ན་བགྲོ་གླེང་འབྱེད་པར་ཞུས་པས། ཟླ་བ་
གཅིག་གི་བར་དུ་མདོ་རྒྱུད་དཔང་དུ་བཞག་སྟེ་རྩོད་པས་ལུང་རིག་གནམ་ལྕགས་
འབར་བས་མཁས་རློམ་གྱི་རི་བོ་བསྙིལ། དབུ་རུ་ཞྭའི་ལྷ་ཁང་དུ་ཕེབས་ཏེ་ལྷ་
ཁང་གི་ཞིག་གསོ་མཛད། རྡོ་རིང་ཆེན་པོ་གཉིས་ཡོད་པ་ཅབ་འགྱེལ་དུ་སོང་བ་
སློང་ནུས་པ་བྱུང༌། ས་སྐྱ་དང་ཕག་གྲུའི་དབར་རྩོད་པ་འོང་བ་མཁྱེན་ནས་མོན་
བུམ་ཐང་དུ་ཕེབས། བསྟན་པའི་སྣང་བ་ཉུང་བས་ཤིན་ཏུ་འདུལ་དཀའི་གནས་
དེར་ཡང་ཚོགས་པ་མང་དུ་འདུས་པར་དགེ་འདུན་གྱི་སྡེ་བཙུགས་ཏེ་ཐར་པ་གླིང་
དུ་བཏགས། ཏཱའི་སི་ཏུ་བྱང་ཆུབ་རྒྱན་མཚན་དང་། དབུར་སྟོད་ཁྲི་དཔོན་
ཤཱཀྱ་བཟང་པོ། ཡར་འབྲོག་ཁྲི་དཔོན་རྡོ་རྗེ་རྒྱལ་མཚན། འབྲི་གུང་སྒོམ་པ་
ཀུན་རིན་པ་སོགས་བོད་ཤིང་སྒོ་ཅན་གྱི་རྒྱལ་པོ་དང༌། བླ་ཆེན་མི་ཆེན་དུ་མས་སྤྱི་
225



བོར་བཀུར་ཏེ་སྲི་ཞུ་ཕུ་དུད་ཀྱིས་མཆོད་པར་བྱས་ཀྱང༌། མཐོན་པོའི་བླ་མཆོད་
མཛད་པར་མི་དགྱེས་ཤིང༌། རྟག་ཏུ་དབེན་པ་འབའ་ཞིག་ཏུ་བཞུགས་ཏེ་སྒྲུབ་
པའི་རྒྱུན་མཚན་བཙུགས། དེ་ལྟར་དགུང་ལོ་ལྔ་བཅུ་ང་དྲུག་ལ་ སོན་པ་ན།
འདུས་བྱས་འཇིག་པ་ལས་བརྩམས་པའི་ཆོས་མང་དུ་གསུངས་ཏེ། རབ་བྱུང་
དྲུག་པའི་ཆུ་ཡོས་(༡༣༦༣)ལོར་བསམ་ཡས་མཆིམས་ཕུ་དཔལ་གྱི་ནགས་ཁྲོད་
དུ་དགོངས་པ་ཆོས་དབྱིངས་སུ་མནལ་བ་ནི་ཇི་སྐད་དུ་“བསམ་ཡས་མཆིམས་
ཕུའི་དུར་ཁྲོད་ཆེན་པོ་རུ། སྨིན་གྲོལ་ཟབ་མོས་འདུས་པ་ཐ་མ་བསྐྱངས། ལྔ་
བཅུ་རྩ་དྲུག་ཆུ་མོ་ཡོས་ཀྱི་ལོར། གཟུགས་སྐུའི་བཀོད་པ་བསྡུས་ལ་གསོལ་བ་
འདེབས། རྒྱལ་བསྟན་སྤྱི་དང་འོད་གསལ་རྫོགས་ཆེན་གྱི། བསྟན་པའི་བཙས་
སུ་གདུང་ཆེན་རྣམ་ལྔ་དང་། རིང་ བསྲེལ་ འཕེལ་ གདུང་ཐུགས་ལྗགས་སྤྱན་
གསུམ་བཅས། འགྲོ་བའི་མཆོད་སྡོང་བཞག་ལ་གསོལ་བ་འདེབས།” ཞེས་པ་
ལྟར་རོ། གཞན་ཡང་དམ་པ་འདིས་ཆོས་ཀྱི་ཕྱིར་དཀའ་བ་སྤྱད་པ་དང་། ངོ༌
མཚར་གྱི་གྲུབ་རྟགས་སྐྱེ་བོ་ཕལ་པའི་བློ་ལས་འདས་པའི་མཛད་པ་སོགས་ནི་ཇི་
སྐད་དུ། ཕྱེ་བྲེ་གསུམ་དང་དངུལ་ཆུ་རིལ་བུ་ནི། ཉེར་གཅིག་དག་གིས་ཞག་
གྲངས་དྲུག་ ཅུ་ལ། འཚོ་ཆས་མཛད་སོགས་དཀའ་བ་མང་སྤྱད་ནས། གྲུབ་
བརྙེས་དབང་ ཕྱུག་ ཞབས་ལ་གསོལ་བ་འདེབས། ཞེས་དང༌། མཛོད་ཆེན་
བདུན་སོགས་དགོངས་གཏེར་བསྟན་བཅོས་ཚུལ། འབེབས་སྐབས་ཤོག་སྣག་
བརྡར་བརྟུལ་ཡི་གེ་བ། སྔགས་བདག་དམ་ཅན་དྲང་སྲོང་ཆེན་པོས་བྱས། ཆོས་
སྲུང་བྲན་བཞིན་བཀོལ་ལ་གསོལ་བ་འདེབས་ཞེས་པ་སོགས་མང་དུ་ཡོད་པ་ལྟར་
རོ། གཞན་ཡང་ཁོང་གིས་བརྩམས་པར་མཛད་པའི་གསུང་རབ་བསྟན་བཅོས་
མང་དུ་ཡོད་པ་སྟེ། 《ཐེག་པ་ཆེན་པོའི་མན་ངག་གི་བསྟན་བཅོས་ཡིད་བཞིན་
མཛོད།》《དེའི་ འགྲེལ་ བ་ པད་ མ་ དཀར་པོ།》《ཡིད་ བཞིན་མཛོད་ཀྱི་དོན་
འཁྲིད་ཟབ་དོན་རྡོ་རྗེ་སྙིང་པོ།》 《མན་ངག་མཛོད།》《ཆོས་དབྱིངས་མཛོད》
《དེའི་འགྲེལ་བ་ལུང་གི་གཏེར་མཛོད།》《ཐེག་པ་མཐའ་དག་གི་དོན་གསལ་བར་
226



씡
?
བྱེད་པའི་གྲུབ་མཐའ་མཛོད།》《ཐེག་མཆོག་མཛོད།》《གསང་བ་བླ་ན་མེད་པ་
འོད་གསལ་ རྡོ་ རྗེ་ ཐེག་ པའི་ གནས་ ལུགས་ གསལ་ བར་ བྱེད་ པའི་ ཚིག་ དོན་
མཛོད།》《གནས་ལུགས་མཛོད།》དེའི་འགྲེལ་བ་བཅས་དང་། 《རྒྱུད་ཐམས་
ཅད་ཀྱི་རྒྱལ་པོ་དཔལ་སྒྱུ་འཕྲུལ་རྩ་བའི་རྒྱུད་གསང་བ་སྙིང་པོ་དེ་ཁོ་ན་ཉིད་ངེས་
པ།》《དཔལ་གསང་བའི་སྙིང་པོ་སྒྱུ་འཕྲུལ་དྲ་བའི་རྣམ་བཤད་ཉི་ཟླའི་སྤྲིན་གྱི་
སྣང་བ་ཆེན་པོས་ཕྱོགས་བཅུའི་མུན་པ་ཐམས་ཅད་ངེས་པར་སེལ་བ།》《རྫོགས་
པ་ཆེན་པོ་སེམས་ཉིད་ངལ་གསོའི་གསང་གསུམ་དགེ་བ་གསུམ་གྱི་དོན་འཁྲིད་
བྱང་ཆུབ་ལམ་བཟང་།》《རྫོགས་པ་ཆེན་པོ་སེམས་ཉིད་ངལ་ གསོ།》《དེའི་
འགྲེལ་བ་ཤིང་རྟ་ཆེན་པོ།》《རྫོགས་པ་ཆེན་པོ་སྒྱུ་མ་ངལ་གསོ།》《དེའི་འགྲེལ་བ་
ཤིང་རྟ་བཟང་པོ།》《རྫོགས་པ་ཆེན་པོ་བསམ་གཏན་ངལ་གསོ།》《དེའི་འགྲེལ་
བ་ཤིང་རྟ་རྣམ་པར་དག་པ།》《སྔགས་ཀྱི་སྤྱི་དོན་ཚངས་དབྱངས་འབྲུག་སྒྲ།》
《ངལ་གསོ་སྐོར་གྱི་སྤྱི་དོན་ལེགས་བཤད་རྒྱ་མཚོ།》གཞན་ཡང་《བསྟོད་ཚོགས་》
དང༌། 《གཏམ་ཚོགས།》《མགུར་མ།》《སྒྲུབ་ཐབས་》སོགས་གསུང་ཐོར་བུའི་
རིགས་ཀྱང་མང་དུ་མཆིས་པ་བཅས་གསུང་རབ་རྣམས་དཀར་ཆག་རིན་པོ་ཆེའི་
མཛོད་དུ་གསལ་བ་ལྟར་ལགས་ཤིང་། གཞན་ཡང་《ཚད་མ་རིག་པའི་བསྟན་
བཅོས་》དང་《དབུ་མ་འཇུག་པའི་འགྲེལ་བ་》སོགས་ཤིན་ཏུ་གཅེས་པའི་གསུང་
རབ་མང་པོ་ཞིག་གི་དཔེ་རྒྱུན་ནུབ་ནས་མ་བཞུགས་པ་བཅས་ཀུན་མཁྱེན་ཆེན་
པོའི་མཁས་པའི་བྱ་བ་རྣམ་གསུམ་གྱི་ངོ་མཚར་བའི་མཛད་པ་མཐའ་ཡས་པ་
བསིལ་ལྗོངས་ཡོངས་ལ་ཁྱབ་ཅིང༌། གངས་ཅན་འཇམ་དབྱངས་རྣམ་གསུམ་”
སྟེ། ས་སྐྱ་པཎྜི་ཏ་ཀུན་དགའ་རྒྱལ་ མཚན་ དང་། རྒྱལ་ བ་ ཀློང་ ཆེན་ རབ་
འབྱམས་པ། རྒྱལ་བ་བློ་བཟང་གྲགས་པ་ཞེས་གྲུབ་མཐའ་རིས་མེད་ཀྱི་མཁས་པ་
ཀུན་གྱིས་མགྲིན་གཅིག་ཏུ་བསྔགས་པའི་ཡུལ་དུ་གྱུར་རོ། །
227



ཟ་ར་བ་སྐལ་ལྡན་ཡེ་ཤེས་སེང་གེ།
འགྲོ་མགོན་མཆོག་གི་བུ་ཆེན་ཟ་ར་བ། ། སྐལ་ལྡན་ཡེ་ ཤེས་ སེང་གེར་
གྲགས་པ་ནི། ། ལྷོ་ཁའི་མོན་མཁར་ཡུལ་དུ་སྐུ་འཁྲུངས་ཤིང༌། ། ཆུང་དུས་ར་རྫི་
ལུག་རྫི་མཛད་པའི་དུས། ། ཕག་མོ་གྲུ་པའི་རི་མགོ་གཟིགས་མ་ཐག ། སྔོན་
གནས་རྗེས་དྲན་བློ་ཁ་ཆོས་ལ་སྐུལ། ། སྒོམ་ལ་དད་ཅིང་སྒོམ་ལ་སྤྲོ་མྱུར་ཏེ། །
དགོན་པར་བྱོན་པས་འགྲོ་མགོན་ཞལ་རས་མཇལ། ། གང་དེས་ཁྱེད་ནི་ཚེ་སྔོན་
སྒོམ་ཆེན་ཞིག ། ཡིན་པས་ཚེ་འདིར་རྒྱལ་བསྟན་རིན་ཆེན་དང་། ། ལས་སྐལ་
རྟེན་འབྲེལ་ཡོད་ཅེས་གསུངས་དང་ལྷན། ། མཚན་དུ་སྐལ་ལྡན་ཡེ་ཤེས་སེང་གེ་
བཏགས། ། དུས་ཕྱིས་གྲ་རབས་ཟ་ར་དགོན་པ་བཏབ། ། འགྲོ་དོན་འཕེལ་
བས་ཟ་བ་བ་ཞེས་གྲགས། ། སྐུ་ཚེ་བར་དུ་གདན་ས་ཕག་གྲུ་བར། ། ཚིག་ཙམ་
མིན་པའི་དད་པ་བླ་ལྷག་མཛད། །
འགྲོ་མགོན་གྱི་བུ་ཆེན་ཟ་ར་བ་སྐལ་ལྡན་ཡེ་ཤེས་སེང་གེ་ནི་ལྷོ་ཁ་མོན་
མགར་དུ་སྐུ་འཁྲུངས། གཞོན་དུས་ར་འཚོ་བའི་ཚེ་རི་རྩེ་ནས་ཕག་མོ་གྲུ་པའི་
དགོན་པའི་རི་མཐོང་བ་ཙམ་གྱིས་གླེང་སློང་བྱས་པས། དེ་སྒོམ་ཡིན་ན་ངས་
ཀྱང་སྒོམ་ཤེས་པར་འདུག་སྙམ་ནས། དགོན་པར་བྱོན་པས་འགྲོ་མགོན་དང་
མཇལ་བས། འགྲོ་མགོན་གྱི་ཞལ་ནས། “ཁྱེད་ཚེ་སྔོན་མ་སྒོམ་ཆེན་བཟང་པོ་
ཞིག་ཡིན་པར་འདུག་ལ་ དམ་ཚིག་ སེལ་ གཅིག་ཡིན་པར་འདུག སྒོམ་ཆེན་
བཟང་པོ་ཡིན་པས་མའི་ལུས་ལ་ཡོད་པའི་སྐབས་ཀྱང་མའི་ལུས་སེམས་བདེ་བ་
དང་། ཁྱེད་རང་ལ་སྒོམ་རང་བྱུང་དུ་ཤར་བ་ཡིན། དམ་སེལ་ཡོད་པའི་རྟགས་
སུ་ཁ་བུབ་མིན་པར་ཉལ་མི་ཤེས”ཞེས་གསུངས་ནས་ངོ་སྤྲོད་གཅིག་བཏབ་པས་



རྟོགས་པ་ཁྱད་པར་ཅན་འཁྲུངས། མིང་ལའང་སྐལ་ལྡན་ཡེ་ཤེས་སེང་གེ་ཞེས་
བཏགས། །
བླ་མ་དང་མཁས་པ་སུ་མཇལ་བསྟེན་ནས་རིག་གནས་མང་དུ་སློབ་ཅིང་
གདམས་པ་མང་དུ་ གནོད། བརྩོན་འགྲུས་དང་ རིག་ པ་ གཉིས་ ཀ་ ལྡན་ པས་
མཁས་པའི་གོ་འཕང་མྱུར་དུ་ཐོབ།
དུས་ཕྱིས་གྲ་རབས་སུ་ཟ་ར་དགོན་པ་བཏབ་ནས་འགྲོ་དོན་རྒྱ་ཆེར་སྤེལ་
བས་མཚན་གྱི་སྣེ་མོར་ཡང་ཟ་ར་བ་སྐལ་ལྡན་ཡེ་ཤེས་སེང་གེ་ཞེས་བསྣན།
གཟིམ་ཁང་གི་བླ་རྫམ་གྱི་རྩིག་ངོས་ལ་ཁོང་རང་གི་སྐྱེས་རབས་ཀྱང་མང་པོ་
བྲིས།
གདན་ས་ཕག་མོ་གྲུར་ཡང་སྤྱིལ་མོ་ཆེ་རྩིག་པ་སོགས་གུས་ཞེན་རབ་ཏུ་ཆེ་
བར་མཛད།
འཁྲུངས་ལོ་གསལ་པོ་མ་རྙེད་ཀྱང་གཤེགས་ལོ་རབ་བྱུང་བཞི་པའི་མེ་ཡོས་
（༡༢ ༠༧)ལོར་ཡིན་པས་འཁྲུངས་པའི་དུས་ཚོད་ལམ་ཙམ་མཁྱེན་ཐུབ་བོ། །
མཁའ་འགྲོ་ཀུན་དགའ་འབུམ།
ཕག་མོ་གྲུ་པས་གདན་ས་འཛིན་པའི་དུས། ། ཡར་ཀླུང་གཙང་པོའི་བྱང་
ཕྱོགས་ཆུ་ངོགས་ཀྱི། ། གནའ་དགོན་རྩ་ཆེན་བཀྲ་ཤིས་དོ་ཁ་ན། ། འཁྲུངས་ ་
པའི་རྗེ་བཙུན་མཁའ་འགྲོ་ཀུན་དགའ་འབུམ། ། དགུང་ལོ་དྲུག་ལ་གནས་ཆེན་
གདན་ས་ཐེལ། ། གངས་ལྗོངས་མཁས་མང་འདུ་བའི་དོ་ར་ན། ༑ ཚེས་བཞི་
རྙིང་མ་ གྲགས་པ་རྒྱལ་མཚན་ལ། ། གཙུག་ཕུད་ཕུལ་ཏེ་དམ་པའི་ཆོས་སྒོར་
ཞུགས། ། སྔ་ཕྱིར་རིས་མེད་བླ་མ་མང་དུ་བསྟེན། ། མདོ་སྔགས་གསར་རྙིང་
དབང་ཁྲིད་མཐའ་ཡས་གསན། ། སྒྲུབ་པ་ཁོ་ན་མཛད་པས་ཐུགས་དམ་གྱི། །
229



རྟོགས་པ་ཀློང་བརྡོལ་རིག་པའི་མེ་ལྕེ་འབར། ། ལུང་བཞིན་སྒྲགས་སུ་ལོ་བདུན་
སྒྲུབ་པར་གཞོལ། ། ཆོས་གཏེར་བཞེས་ཤིང་ཡང་རྫོང་གནས་སྒོ་ཕྱེ། ། སྐལ་
ལྡན་མང་པོ་སྨིན་གྲོལ་ལམ་ལ་བཀོད། ། འཇའ་ལུས་རྡོ་རྗེའི་སྐུ་རུ་ཚེགས་མེད་
གཤེགས། །
ཁོང་ནི་ ལྷོ་ ཁའི་འོན་བཀྲ་ཤིས་དོ་བོ་ཁར་(དུ་ཁ་) ཡབ་གཙང་པ་རྡོ་རྗེ་
དབང་ཕྱུག་དང་། ཡུམ་ལྷ་སྐྱིད་དཔལ་འཛོམས་གཉིས་ཀྱི་སྲས་སུ་ས་སྤྲེལ་ལོར་
(༡༣༠༨)སྐུ་བལྟམས། །
དགུང་ལོ་དྲུག་ལ་སོན་དུས་གདན་ས་ཐེལ་དུ་ཚེས་བཞི་རྙིང་མ་གྲགས་པ་
རྒྱལ་མཚན་ལ་གཙུག་ཕུད་ཕུལ་བས་མཚན་ཀུན་དགའ་འབུམ་ཞེས་གསོལ། སྔ་
ཕྱིར་བླ་མ་མང་དུ་བསྟེན་ནས་བཀའ་བརྒྱུད་སོགས་མདོ་སྔགས་གསར་རྙིང་གི་
ཆོས་དང་དབང་ཁྲིད་མཐའ་ཡས་པ་གསན་ཞིང་སྒྲུབ་པ་ཁོ་ན་མཛད་པས་ཐུགས་
དམ་གྱི་རྟོགས་པའི་ཀློང་བརྡོལ་བར་གྱུར། ནུབ་གཅིག་སྲིད་འཁོར་ཙམ་ལ་བར་
སྣང་ནས་ “ཀྱེ་སྐལ་ལྡན་མ་ཁྱོད། སྒྲགས་ཡང་རྫོང་གི་འོད་གསལ་ཕུག་ཏུ་ལོ་
བདུན་ཟླ་བདུན་ཞག་བདུན་སྒྲུབ་པ་མཛོད་དང༌། ཁཱཀི་སྟེ་མཁའ་འགྲོའི་ལུང་
བསྟན་དང༌། མཁའ་སྤྱོད་ཀྱི་ཞིང་མཇལ་བ་ཡོང་ངོ་”ཟེར་བ་ཞིག་གསན་པས་
སྒྲགས་ཡང་རྫོང་གི་འོད་གསལ་ཕུག་ཏུ་ལོ་བདུན་རྩེ་གཅིག་སྒྲུབ་པར་གཞོལ་བས་
རྡོ་རྗེ་ཕག་མོས་ལུང་བསྟན་ནས་ཕུག་པ་དེ་ཉིད་ནས་མ་རྒྱུད་གསང་བ་ལམ་ཁྱེར་
གྱི་ཆོས་སྐོར་ཆ་ལག་དང་བཅས་པ་གཏེར་ནས་བཏོན། དབུས་སྟོད་སྨད་ཀུན་ཏུ་
སྐལ་ལྡན་མང་པོ་ལ་གནང་ནས་སྨིན་གྲོལ་གྱི་ལམ་དུ་བཀོད། གཏེར་ལུང་བཞིན་
ཆོས་བདག་དུང་མཚོ་རས་པ་ལ་གནང་བས་རྒྱུན་མི་ཆད་པར་གནས།
སྒྲགས་ཡང་རྫོང་གི་གནས་སྒོ་ཡང་དེ་དུས་གཏེར་བཏོན་པ་དང་ལྷན་དུ་ཕྱེ།
དེ་སྐབས་གྲྭ་དོལ་གཞུང་གསུམ། སྐྱི་གཡོར་ཡར་འོན། ཀློ་རྡོ་བསམ་ཡས་ཟུར་
མཁར་རྣམས་སུ་མེ་ཏོག་གི་ཆར་བབས་པ་དང་། རོལ་མོ་སྒྲོག་པ་སོགས་ཀུན་
གྱིས་ཐོས། ཕྱོགས་བཞི་མཚམས་བརྒྱད་ཀྱི་བླ་གྲྭ་སེར་སྐྱ། མི་དཔོན་དགེ་བཤེས་
230



སོགས་བུ་སློབ་མང་དུ་འདུས་པར་བཀའ་ཆོས་མང་དུ་གསུངས། འོན་གྱི་བཀྲ་
ཤིས་ཡང་དགོན་དང་། རྗེ་མོ་མཆོད་རྟེན་རྣམས་སུ་བཞུགས་པའི་མཐིལ་མཛད།
ཐུན་མོང་མ་ཡིན་པའི་དག་སྣང་མང་དུ་བྱུང་ཞིང་། སློབ་མ་འཇའ་ལུས་
གྲུབ་པའང་མང་དུ་བྱོན། མཐར་དགུང་གྲངས་བདུན་ཅུ་དོན་ལྔར་(༡༣༧༢)
ཞག་བདུན་རིང་རྗེ་མོ་མཆོད་རྟེན་དུ་སྐུ་མཚམས་མཛད་པས་ངོ་མཚར་གྱི་སྒྲ་
དང་། འོད་ཟེར། ཆར་བཅས་ལྟས་བཟང་བསམ་གྱིས་མི་ཁྱབ་པ་དང་བཅས་
སྐུ་ལུས་མ་སྤངས་པར་འཇའ་ལུས་རྡོ་རྗེའི་སྐུར་གཤེགས། །
ཁོང་གི་གཏེར་ཆོས་རྣམས་《རིན་ཆེན་གཏེར་མཛོད་》ཀྱི་པོད་ཏི་ པར་
བཞུགས་ཡོད་དོ། །
ཡར་རྗེ་ཨོ་རྒྱན་གླིང་པ།
ལྷ་སྲས་མཆོག་གྲུབ་རྒྱལ་པོའི་སྐྱེ་བདུན་པ། ། གཏེར་སྟོན་ཡར་རྗེ་ཨོ་རྒྱན་
གླིང་པ་ཡིས། ། དགུང་ལོ་ཉེར་གསུམ་ནས་བཟུང་གཏེར་བཞེས་ཏེ། ། གཏེར་
ཆེན་ཉེར་བརྒྱད་ལ་སོགས་མཛོད་ཆེན་བརྡོལ། ། ཁྲ་འབྲུག་དགོན་པར་ཐོག་
མའི་ཆོས་སྒོ་ཕྱེ། ། བྱང་ཆུབ་རྒྱལ་མཚན་ཐུགས་ཡིད་མ་དྭངས་བར། ། སངས་
རྒྱས་གསོན་པོ་ནམ་མཁའི་ནོར་བུ་ཡང་། ། རེ་ཞིག་ཕལ་པར་གཟིགས་པ་ཨེ་མ་
སྐྱོ། ། མཐའ་མར་ཨེ་རུ་བྱོན་ཏེ་མྱ་ངན་འདས། ། སྐུ་ཕུང་དྭགས་པོའི་ཞབས་
རྗེས་དགོན་པར་བཞུགས། ། ལས་ཅན་སྡེ་པས་སྐུ་ཤ་ཅུང་ཞུས་པས། ། ས་ལ་ཁྲུ་
གང་མ་རེག་འཕུར་ཞེས་གྲགས། ། སྐྱེ་བདུན་མྱང་གྲོལ་མངོན་སུམ་ངོས་ཟིན་
ནས། ། སྲིད་སྐྱོང་དེ་མོས་བན་གཙང་དགོན་དུ་དྲངས། ། ཏཱ་སི་རྟེན་འབྲེལ་
ལོག་པའི་ཉེར་ལེན་གྱིས། ། ཕག་གྲུའི་ཆབ་སྲིད་སྟོན་གྱི་ཆུ་བཞིན་བྲི། །
ཡར་རྗེ་ཨོ་རྒྱན་གླིང་པ་ནི་གཡོ་རུ་གྲྭ་ནང་ཡར་རྗེ་ཞེས་པར་རབ་བྱུང་ལྔ་
231



པའི་ཆུ་མོ་ཕག་གི་(༡༣༢༢)ལོ་ལ་སྐུ་འཁྲུངས། རྟེན་སྔགས་བཙུན། མཐུ་
དང་སྨན་རྩིས་སོགས་ལ་མཁས་པར་སྦྱངས། དགུང་ལོ་ཉེར་གསུམ་པར་བསམ་
ཡས་མཆོད་རྟེན་དམར་པོ་ནས་གཏེར་གྱི་ཁ་བྱང་བཞེས་ཏེ། ཡར་ཀླུང་ཤེལ་བྲག་
གི་རྒྱབ་ཕྱོགས་བྲག་པདྨ་བརྩེགས་པའི་ཤེལ་ཕུག་ངོ་མཚར་ཅན་ཨོ་རྒྱན་ཆེན་པོས་
བདུད་རྩི་སྨན་གྲུབ་གནང་བའི་གནས་ཞི་ཁྲོའི་ལྷ་ཚོགས་རང་བྱུང་དུ་བཞུགས་
པའི་སྒོ་སྲུང་ཁྱབ་འཇུག་ཆེན་པོའི་དབུ་གོང་མ་རྣམས་ནས། བསྐྱེད་རིམ་བླ་མ་
བསྟན་གཉིས་སྐོར་གསུམ་ཞི་དྲག ཐུགས་རྗེ་ཆེན་པོ་པདྨ་སྙིང་ཐིག རྫོགས་
ཆེན་ཚེ་སྒྲུབ། ཨ་ཏི་སྤྱི་ཏི་ཡང་ཏི་ལ་སོགས་རྫོགས་པ་ཆེན་པོའི་སྐོར་ཏེ་བླ་རྫོགས་
ཐུགས་གསུམ། རྩ་བའི་དབུ་གསུམ་གྱི་ནང་ནས་ཡི་དམ་བཀའ་འདུས་ཆོས་ཀྱི་རྒྱ་
མཚོ་ཆེན་མོ་ཆོས་ཚན་བརྒྱ་དང་སུམ་ཅུ་སོ་གཉིས། མགྲིན་པ་ནས་ཞི་ཁྲོ་བཀའ་
འདུས། མཁའ་འགྲོ་ཁྲོས་ནག མགོན་པོ་མ་ནིང་གི་སྐོར། ཐུགས་ཀ་ནས་པདྨ་
བཀའ་ཡི་ཐང་ཡིག་ཆེན་མོ། སྨད་སྦྲུལ་མཇུག་གི་ནང་ནས་ཡེ་ཤེས་མགོན་པོ་ལྷ་
མང་གི་ རྒྱུད་ སྒྲུབ་ ཐབས་ ལས་ ཚོགས། སྨན་དཔྱད། བསྟན་ པ་ སྲུང་ བའི་
གདམས་ཟབ། ཕྱག་དང་སྦྲུལ་མཇུག་ལྷག་མ་རྣམས་ནས་ཕན་གནོད་ཀྱི་ལས་
ཐབས་དང༌། བཟོ་རིག་པ་ཏྲ་སོགས་མཐའ་ཡས་པ་སྤྱན་དྲངས་པས་ཟབ་གཏེར་
གྱི་མཛོད་ཆེན་པོ་བརྡོལ། གཞན་ཡང་གྲའི་གཡུ་གོང་བྲག་ནས་གསང་སྔགས་
ལམ་རིམ་ཆེན་མོ། པདྨའི་རྣམ་ཐར་ཆུང་བ། ཞི་བྱེད་བཀའ་ཆེམས་དོན་གསལ།
རྟེན་འབྲེལ་ཡང་སྙིང་འདུས་པ་སོགས་དང་། བསམ་ཡས་ཀྱི་གཏེར་གནས་ཐ་
དད་པ་ནས་བཀའ་ཐང་སྡེ་ལྔ། ཟུར་མཁར་རྡོའི་མཆོད་རྟེན་ནས་ཐུགས་རྗེ་ཆེན་
པོ་ཡེ་ཤེས་འོད་མཆོག དཔལ་མགོན་སྟག་ཞོན། འོན་ཕུག་སྟག་ཚང་ནས་གུ་རུ་
དྲག་པོ་དང་བསྟན་སྲུང་སྐོར། གྲྭ་ཕྱི་བྲག་པོ་ཆེ་ནས་གཤིན་རྗེ་ཚེ་བདག་གི་སྐོར་
སོགས་གཏེར་ཆོས་པུ་ཏི་བརྒྱ་ལྷག་ཙམ་དང༌། བཀའ་འདུས་ཁོ་ན་ལའང་པུ་ཏི་
སུམ་ཅུ་སོ་གྲངས་ཡོད་པར་གསུངས་ཀྱང་ཤོག་སེར་ལས་འབེབས་མ་ཐུབ་པར་
ཡང་གཏེར་དུ་སྦས་པར་གྲགས། སྐུ་ཚབ་དམ་རྫས་ནོར་གཏེར་སོགས་མཐའ་
232



ཡས་པས་མཚོན། མདོར་ན་ གཏེར་ ཁ་ཆེན་པོ་ཉེར་བརྒྱད་རྗེས་འབྲེལ་དང་
བཅས་པ་སྤྱན་དྲངས་ནའང༌། ཁྲ་འབྲུག་ཁྱམས་སྟོད་དུ་ཐོག་མའི་ཆོས་སྒོ་ཞལ་
ཕྱེ་ནས་བཀའ་འདུས་ཀྱི་དབང་སྒྲུབ་ཆེན་མོ་མཛད་སྐབས་ལུང་བསྟན་གྱི་ཚིག་
ཟུར་ལ་བརྟེན། སྣེའུ་གདོང་རྩེ་ནས་ཏཱ་སི་བྱང་ཆུབ་རྒྱལ་མཚན་གྱིས་ཞབས་
འདྲེན་དྲག་ཏུ་ཞུས་པའི་རྐྱེན་གྱིས་རྟེན་འབྲེལ་འཕྲོ་ཅན་དུ་གྱུར། གཏེར་སྟོན་
ཡང་ ཨེ་ དང་ དྭགས་ པོ་ ཕྱོགས་ སུ་ བྱོལ་ སྟབས་ ཀྱིས་ ཕེབས་ ཏེ་ རིང་ མིན་ ཨེའི་
འདབས་བློ་ཆུང་བྱ་བར་སྐུ་གཤེགས། །
སྐུ་གདུང་དྭགས་པོར་སྤྱན་དྲངས་ཏེ་ཞབས་རྗེས་དགོན་པར་སའི་གདུང་
འབུམ་ཞིག་ཏུ་རིལ་པོར་བཞུགས་པ་ཉིད། ཕྱིས་སྐུ་རབས་སྡེ་པ་ལས་ཅན་ཞིག་
གིས་སྐྱེ་བདུན་མྱང་གྲོལ་དུ་གྲགས་པ་ཐོས་ནས་སྐུ་ཤ་ཅུང་ཟད་ཞུས་ཤིང་མྱངས་
པས་སྡེ་པ་ཉམས་འབར་ཏེ་ས་ལ་ཁྲུ་གང་ཙམ་གྱིས་མི་རེག་པ་དང་ལུང་པ་ཕན་
ཚུན་དུ་འཕུར་ཐུབ་པ་བྱུང་བས་སྐུ་གདུང་རྩ་འགངས་ཆེ་རུ་སོང་། བར་སྐབས་
མདོ་ཁམས་ནས་འཇམ་དབྱངས་མཁྱེན་བརྩེའི་དབང་པོས་མཁན་བླ་མ་བཀྲ་
ཤིས་འོད་ཟེར་ཕོ་ཉར་མངགས་ཏེ་སྐུ་ཤའི་ཆ་ཤས་ཞུས་པ་ནས་མྱང་གྲོལ་དམ་
རྫས་ཕབ་རྒྱུན་དུ་རྒྱ་ཆེར་སྤེལ་བར་མཛད། དེ་རྗེས་སྲིད་སྐྱོང་དེ་མོ་རིན་པོ་ཆེས་
སྐུ་གདུང་སྣེ་གདོང་བན་ཚང་དགོན་དུ་སྤྱན་དྲངས་ཏེ་ཤིང་གི་གདུང་རྟེན་དུ་
བཞུགས་སུ་གསོལ་ཞིང་། སྐུ་ཤ་ཞུས་པའི་རིལ་བུ་ཁལ་གཅིག་གི་ཚོད་ཙམ་ནོར་
གླིང་དུ་བཞུགས། ཕྱིས་སུ་རྒྱལ་མཆོག་བཅུ་གསུམ་པ་ཆེན་པོས་སྐུ་ཤ་ཧབ་ཐོབ་
ཏུ་སོང་ནས་ཧ་ཅང་ཉམས་སྐྱོན་བྱུང་ཚེ་བོད་སྤྱིའི་བསོད་ནམས་ལ་མི་གཏུབ་པར་
དགོངས་ཏེ་སྐུ་གདུང་རིན་པོ་ཆེ་རྩེ་ཕོ་བྲང་དུ་བཞུགས་སུ་གསོལ་བཞེད་ཀྱིས་
མགྲོན་གུང་ཐང་པ་གདན་ཞུར་ཆེད་རྫོང་བསྐྱངས་པར། བསམ་ཡས་ཆོས་སྐྱོང་
ཆེན་པོ་ཐོག་བབས་ཀྱིས་ལྷོ་རྒྱུད་ས་གནས་འདི་ལས་གཞན་དུ་སྤོ་བར་མི་རུང་
བའི་ཐ་ཚིག་ལ་བརྟེན་རང་འཇགས་སུ་བཞུགས་པར་མཛད་ཅིང་། ལྷོ་གནས་
ཆིབས་བསྒྱུར་སྐབས་བན་གཙང་དགོན་དུ་ཆེད་ཕེབས་ཀྱིས་སྔར་གྱི་སྐུ་ཤའི་རིལ་
233



བུ་ལས་བྲེ་བཞི་ཙམ་དགོན་པར་འགྲོ་དོན་དུ་རྩལ་འཕྲོས་བྱིངས་རྣམས་སྨན་ཕྱེ་
དང་སྦྱར་ཏེ། ཡོངས་འཛིན་ཕུར་ལྕོག་བྱམས་མགོན་རིན་པོ་ཆེ་དང་ལྷན་དུ་རྒྱལ་
མཆོག་རང་ཉིད་ནས་ཕྱག་བསྟར་གྱིས་སྨན་བཟོ་མཛད། བཟང་ཤིང་གི་གདུང་
རྟེན་བྲེ་ཡན་ཆད་གསེར་ཟངས་ལས་བསྐྲུན་པ་བྲེ་དང་བུམ་པའི་མཚམས་སུ་
འཕྲུལ་མིག་ཅན་གྱི་ནང་དུ་བཞུགས་སུ་གསོལ་ནས་འཕྲུལ་མིག་རྣམས་ཐམ་རྒྱས་
མནན། །
སླད་ས་གནས་སྣེ་གདོང་རྫོང་སྡོད་དང་བན་ཚང་གྲྭ་ཚང་ཁུར་མཉམ་ལེན་
ཐོག་ནས་སྲི་ཞུ་འཛིན་སྤྲུས་ལྷོད་མེད་དགོས་ཚུལ་གྱི་དཀར་ཆག་གཏན་ཚིག་སྦུག་
ཐམ་དེབ་བལྟབ་འགོ་མ་འདི་ལ་ཤོག་གྲངས་བཅུ་བདུན་ཡོད་ཅེས་རེ་རེ་བཞིན་
མགུལ་ཐམ་འབྱར་མའི་ཕྱག་དེབ་བན་ཚང་གྲྭ་ཚང་གི་རྩིས་ཁོངས་སུ་བཞུགས།
དགོན་པར་གནང་བའི་སྐུ་ཤའི་རིལ་བུ་དེ་ཉིད་ཕྱིས་རྟེན་སྒམ་ཞལ་ཕྱེས་སྐབས་
སྔར་ལས་བཞི་ལྡབ་ཙམ་དུ་འཕེལ་བར་གྱུར། །
ཏཱ་སིས་རྟེན་འབྲེལ་ལོག་པར་བསྒྱུར་བའི་ཉེར་ལེན་གྱིས་ཕག་གྲུ་བ་རྗེས་
འབྲངས་དང་བཅས་པའི་ཆབ་སྲིད་སྟོན་མཇུག་གི་ཆུ་བཞིན་དུ་བྲི་བར་གྱུར།།
-གར།
ལྷོ་བྲག་གྲུབ་ཆེན་ནམ་མཁའ་རྒྱལ་མཚན།
གངས་ཅན་བསྟན་པའི་མངའ་བདག་ཙོང་ཁ་པའི། ། དབུ་བླའི་མཆོག་
གྱུར་ནམ་མཁའ་རྒྱལ་མཚན་ནི། ། རབ་བྱུང་ལྔ་པའི་མེ་ཕོ་སྟག་གི་ལོར། ། ལྷོ་
ཁའི་ས་ཁོངས་ལྷོ་བྲག་བན་པར་འཁྲུངས། ། དགུང་གྲངས་གསུམ་ནས་ཕུར་
པའི་དབང་ཐོབ་པས། ། མཁའ་འགྲོའི་གར་སྟབས་བསྒྱུར་བའི་སྣང་བ་ཤར། །
དགུང་ལོ་བདུན་ལ་ དགེ་ བསྙེན་སྡོམ་པ་བླངས། ། བཅུ་བདུན་ནས་བཟུང་
བཤད་ཉན་ཆོས་འཁོར་བསྐོར། ། བཅུ་དགུར་ཕེབས་དུས་དབུས་སུ་སློབ་གཉེར་
234



བྱོན། ། མཚུངས་མེད་དགེ་བའི་བཤེས་གཉེན་མང་དུ་བསྟེན། ། མདོ་སྔགས་
གཞུང་ལུགས་རྒྱ་མཚོའི་ ཕ་མཐར་ སོན། ། བསྐྲུན་ བྲལ་གྲུབ་ ཐོབ་ཆེན་ པོའི་
མཚན་གྱིས་བརྗིད། ། གནས་མཆོག་སྒྲོ་བ་དགོན་དུ་གསེར་སྐུ་དང་། ། གསེར་
གྱི་ཕལ་ཆེན་གསེར་འབུམ་ལ་སོགས་པ། ། སྐུ་གསུང་ཐུགས་ཀྱི་རྟེན་ཡང་མང་དུ་
བཞེངས། ། ཐར་འདོད་སློབ་མས་ལྷོ་རྒྱུད་འཛིན་མ་ཁེངས། །
ལྷོ་བྲག་གྲུབ་ཆེན་ནམ་མཁའ་རྒྱལ་མཚན་མཆོག་ནི། རབ་བྱུང་ལྔ་པའི་མེ་
ཕོ་སྟག་(༡༣༢༦)ལོར། ཡབ་ཤུད་ཕུའི་སློབ་དཔོན་ནམ་མཁའ་བཟང་པོ་དང་།
ཡུམ་སྲས་མོ་རིན་ཆེན་རྒྱན་ཞེས་བྱ་བའི་སྲས་སུ་ལྷོ་བྲག་བན་པར་སྐུ་འཁྲུངས།
དགུང་གྲངས་གསུམ་བཞེས་སྐབས། ཕུར་པའི་དབང་ཐོབ་པས་རིགས་ཀྱི་
མཁའ་འགྲོ་གར་བྱེད་པའི་སྣང་བ་ཤར་ནས། གར་བསྒྱུར་གྱི་ཕྱག་རྒྱ་མང་པོ་
ཤེས་པ་བྱུང་། དགུང་ལོ་ལྔ་ལ་རྫོགས་ཆེན་གྱི་དབང་ཐོབ་པས། སྔར་གྱི་བག་
ཆགས་དྲིན་ཆེན་གྱི་བླ་མ་རྣམས་དང་མཇལ་བ་དང༌། ཆོས་ཞུ་བའི་ སྣང་བ་
དངོས་སུ་ཡོད་པ་བྱུང༌། དགུང་ལོ་བདུན་ལ་དགེ་བསྙེན་གྱི་སྡོམ་པ་བླངས།
དགུང་ལོ་བཅུ་ལ་གོང་མ་རྒྱལ་སྲས་པའི་དྲུང་དུ་དགེ་ཚུལ་གྱི་སྡོམ་པ་བླངས་
ནས་འདུལ་བ་བསླབས། བྱང་ཆུབ་ལམ་གྱི་རིམ་པའི་བཀའ་བབ་ཞུས། དགུང་
ལོ་བཅུ་བདུན་ལ་བཤད་ཉན་མཛད། དགུང་ལོ་བཅུ་དགུ་ལ་དབུས་སུ་སློབ་
གཉེར་དུ་བྱོན། ལྷ་ས་སྡེ་བཞིས་བསུ་བ་དང་འབུལ་བ་མཛད། ཇོ་བོ་ལ་བྱིན་
རླབས་ཞུས། ·རྒྱུ་མ་རིན་ཆེན་སྒང་དུ་བྱོན། མཁན་ཆེན་རིན་པོ་ཆེ་བཀྲ་ཤིས་
རྒྱལ་པོའི་ཞབས་ཀྱི་པད་མོར་གཏུགས། བསྙེན་རྫོགས་ཀྱི་སྡོམ་པ་བླངས། དབུ་
མའི་སེམས་ཁྲིད། སྤྱོད་ལམ་རྣལ་འབྱོར། མི་གཡོ་མི་དམིགས་པ་སྐོར་གསུམ་ལ་
སོགས་པ་སྒྲུབ་ཐབས་མང་པོའི་ལུང་རྣམས་གསན། དེ་ནས་རི་ཟན་རྡོག་ཏུ་བྱོན་
ནས། མཁན་ཆེན་ཡེ་ཤེས་རྒྱལ་པོ་ལས། འདུལ་བ་དང་ཕར་ཕྱིན། ཁོ་རག་གི་
ཆོས་སྐོར། ཁྲོ་ཕུ་ལོ་ཙཱ་བའི་ཆོས་སྐོར། བསླབ་པ་ཀུན་བཏུས་སོགས་མང་དུ་
གསན། དེ་ནས་ལྷོ་བྲག་ཏུ་སྤྱན་དྲངས། ལྟད་མོ་ཟླ་གསུམ་བྱས། མེ་ཏོག་
23s



བསྡུས། ཞལ་ ངོ༌ གཅིག་ གིས་ བསྡུས་ པའི་ མེ་ ཏོག་ འདི་ བས་ མང་ བ་ མ་ བྱུང༌།
ཚུལ་ཁྲིམས་མིག་བཞིན་བསྲུངས། དེ་ནས་སྒྲོ་བ་དགོན་པའི་རིག་གདུང་ཁང་
པར་མཚམས་བཅད་ནས་ཕྱག་ན་རྡོ་རྗེ་གཏུམ་ཆུང་ལ་སྒྲུབ་པ་མཛད། རྟགས་
ལེགས་པར་བྱུང་ཞིང་ཞལ་གཟིགས་པའི་རྣམ་པ་བྱུང་། སྔ་ཕྱིར་རྒྱལ་སྲས་བཟང་
པོ་དང༌། སློབ་དཔོན་རིན་པོ་ཆེ་སྟོན་ཉི། མཁན་ཆེན་མོན་གྲབ་པ། མཁས་
གྲུབ་བསོད་ནམས་བཟང་པོ། བླ་ མ་ བདེ་ བའི་འབྱུང་གནས་ སོགས་མང་དུ་
བསྟེན་ནས་མདོ་སྔགས་ཀྱི་ཆོས་མཐའ་ཡས་པ་གསན། མཁན་ཆེན་རྒྱལ་སྲས་
པའི་སྐུའི་རྟེན་ལ། སྒྲོ་བ་དགོན་དུ་གསེར་སྐུ་ཆེན་མོ་བཞེངས། གསུང་གི་རྟེན་
དུ་གསེར་གྱི་ཕལ་ཆེན་བཞེངས། ཐུགས་ཀྱི་རྟེན་དུ་གསེར་འབུམ་བཞེངས། དེ་
བཞིན་ཕྱོགས་ཀུན་ནས་གསེར་སྐུ་དང༌། གསེར་འབུམ། གླེགས་བམ་སོགས་
གསུང་རབ་རྩ་ཆེན་དང་། སྐུ་བརྙན་རྩ་ཆེན་ཧ་ཅང་མང་པོ་འབུལ་མཁན་བྱུང་
བ་གྲངས་ཀྱིས་མི་ལང༌།
རབ་བྱུང་བདུན་པའི་ཤིང་ཕག་(༡༣༩༥)ལོར་ཁོང་དགུང་གྲངས་བདུན་
ཅུར་ཕེབས་སྐབས་འཇམ་མགོན་ཆོས་ཀྱི་རྒྱལ་པོ་ཙོང་ཁ་པ་དགུང་ལོ་སོ་དགུར་
ཕེབས་པ་དང་མཇལ་ཞིང་། བཀའ་གདམས་དང་ཕྱག་ན་རྡོ་རྗེའི་ཆོས་སྐོར་
སོགས་མང་ཞིང་ཟབ་པར་གནང་བར་གྲུབ་ཆེན་འདི་ཉིད་རྗེ་ཙོང་ཁ་པའི་དབུ་བླ་
ཐུན་མོང་མ་ཡིན་པ་བཞིའི་མཆོག་ ཅིག་ ཏུ་ གྱུར། ཕན་ཚུན་ཆོས་ཀྱི་བགྲོ་བ་
མཛད་པས་ཆོས་སྡེའི་མིང་ལའང་བགྲོ་བ་དགོན་ཞེས་ཐོགས། མདོ་ཁམས་དང༌།
མངའ་རིས། ཀོང་པོ་སོགས་གངས་ལྗོངས་ཀྱི་ཡུལ་གྲུ་སྟོད་སྨད་ཀུན་ནས་མཁས་
དབང་མང་ པོ་ མཇལ་ ཁ་ དང་ལྷ་ཆོས་ཞུ་བར་ཡོང་ བ་ མཐའ་ དག་ཡོངས་ སུ་
བསྐྱངས་པ་སོགས་ཡུལ་ལྷོ་རྒྱུད་ཀྱི་གྲུབ་ཐོབ་གསེར་རིའི་ཕྲེང་བ་ལྟ་བུའི་ནང་ནས་
ཁོང་ལས་སྙན་གྲགས་ཆེ་བ་མ་བྱུང༌། །
མཐར་དགུང་གྲངས་དོན་བདུན་ལ་ཕེབས་པ་རབ་བྱུང་བདུན་པའི་ཆུ་རྟ་
(༡༩༠༢)ལོར་ལྷོ་བྲག་བན་པ་ཐིག་ཕྱིར་དགོངས་པ་ཞི་བར་གཤེགས་སོ། །
236



གཏེར་སྟོན་རྡོ་རྗེ་གླིང་པ།
གཏེར་གྱི་བདག་པོ་རྡོ་རྗེ་གླིང་པ་ནི། ། དམ་པའི་རིགས་སད་ཆུང་ནས་
རབ་ཏུ་བྱུང་། ། ཨོ་རྒྱན་ཆེན་པོའི་ ཞལ་ དངོས་ ལན་བདུན་མཇལ། ། བྱིང་
མདའ་ཨོག་དཀར་ བྲག་ གི་ གཏེར་ སྒོ་ཕྱེ། ། ཡང་ ལེ་ ཤོད་ དང་ བསམ་ཡས་
མཆིམས་ཕུ་དང་། ། བུམ་ ཐང་ལྷ་ཁང་ ཨོ་དཀར་བྲག་ སོགས་ནས། ། ནོར་
གཏེར་ཆོས་ གཏེར་ དཔག་ ཏུ་མེད་ པ་ བཞེས། ། ཉམས་ལེན་ཁྲིད་སྐོར་སྤྱན་
དྲངས་གཏན་ལ་ཕབ། ། གང་སར་ཕྱག་རྗེས་ཞབས་རྗེས་མང་དུ་བཞག ། བོད་
ཁམས་བདེ་ཐབས་རིམ་གྲོ་རླབས་ཆེན་མཛད། ། སྔ་ཕྱིར་གཏེར་ཆེན་བཞི་བཅུ་
ཞེ་གསུམ་དང་། ། ནང་གསེས་གཏེར་གནས་བརྒྱ་དང་བརྒྱད་ཀྱང་བཞེས། །
གདན་ས་མཐིལ་གླིང་ལྷོ་བྲག་མོན་སྤག་གྲོ། ། སོགས་སུ་ཆོས་འཆད་འགྲོ་དོན་རྒྱ་
ཆེར་སྤེལ། ། གསོ་རིག་རྩིས་སྐོར་སྤྱན་དྲངས་འཕྲིན་ལས་རྒྱས། ། གདུང་རྒྱུད་
སྦས་ཡུལ་སྐྱིད་མོ་ལྗོངས་སུ་སྤེལ། །
གཏེར་སྟོན་རྒྱལ་པོ་གསུམ་པ་ལོ་ཆེན་བཻ་རོ་དངོས་བྱོན་རྡོ་རྗེ་གླིང་པ་ནི།
དབུས་ཀྱི་གྲྭ་ནང་དུ་སྔགས་པ་རྡོ་རྗེ་འཛིན་པའི་བརྒྱུད་ཡབ་ཞུ་སྟོན་བསོད་ནམས་
རྒྱུན་མཚན་དང༌། ཡུམ་དཀར་མོ་རྒྱན་གཉིས་ཀྱི་སྲས་སུ་རབ་བྱུང་དྲུག་པའི་མེ་
ཁྱི་(༡༣༩༦)ལོར་སྐུ་འཁྲུངས། མཚན་ཨོ་རྒྱན་བཟང་པོར་གསོལ། དམ་པའི་
རིགས་སད་པའི་རྟགས་དང་ངོ་མཚར་བསམ་གྱིས་མི་ཁྱབ། དགུང་ལོ་བདུན་
པར་སྤང་གཤོངས་ལྷ་རི་ཁར་ཀུན་མཁྱེན་ཁྲབ་པ་ཤཱཀྱའི་མཚན་ཅན་ལས་དགེ་
ཚུལ་གསན། དེ་ཉིད་དང་གཞན་ཡང་བླ་མ་རྣམས་ལས་མདོ་སྔགས་གསར་རྙིང་
གི་གསན་པ་མཐར་ཕྱིན་པར་མཛད། དགུང་ལོ་བཅུ་གསུམ་པར་ཨོ་རྒྱན་རིན་པོ་
ཆེ་ཞལ་ལན་བདུན་མཇལ། གུ་རུ་ཆོས་དབང་གི་གཏེར་ལས་ཁ་བྱང་བྱུང་བ་
237



ལྟར་ཁྲ་འབྲུག་ཇོ་མོའི་སྐུ་རྒྱབ་ནས་གཏེར་ཁ་དང་པོ་རྩ་གསུམ་སྒྲུབ་ཐབས་དང་།
སྒྲུབ་ཕྲན། ཁ་བྱང༌། ཡང་བྱང༌། དྲག་སྔགས། བཅུད་ལེན་རྣམས་ལ་བརྒྱ་རྩ་
བརྒྱད་རེ། སྒོས་ལུང་དང་བཅས་པ་བྱོན། དགུང་ལོ་བཅོ་ལྔ་པར་བྱིང་མདའ་
ཨོ་དཀར་བྲག་གི་གཏེར་སྒོ་ཕྱེས་པའི་ཚེ། སྒྲུབ་ཕུག་ཤིན་ཏུ་ཡངས་པའི་ནང་དུ་
གུ་རུ་རིན་པོ་ཆེ་དངོས་སུ་བྱོན་ནས་དཀྱིལ་འཁོར་བཀོད་པ་ལས་དབང་བསྐུར།
ཤོག་སེར་རེ་རེའི་དབུ་ནས་ལུང་དང་གཏེར་རྫས་རྣམས་གནང་། དེའང་སྐུ་ཚབ།
བླ་དཔེ་པོ་ཏི་བཞི། ཤོག་དྲིལ་བརྒྱ་ཐམ་པ། ཚེ་ཆུ་བུམ་པ་བཞི། དམ་རྫས་ཀྱི་
གའུ་སོགས་སྤྱན་དྲངས་པ་ལས། ཆོས་སྡེ་རྣམ་ཐར་ཐང་ཡིག་ལེའུ་བརྒྱུད་པ།
རྫོགས་ཆེན་ཕ་རྒྱུད་ལྟ་བ་ཀློང་ཡངས། མ་རྒྱུད་ཀློང་གསལ་ཉི་མ། མཁའ་འགྲོ་
ཡང་ཏིག་ཉི་ཟླ་ཁ་སྦྱོར། བུ་རྒྱུད་སྙིང་ཐིག་སྐོར་བཅུ། འདུས་པ་སྐོར་བཞི།
ཟུར་པ་བརྒྱུད་རྣམས་བྱོན། དེ་ནས་རིམ་པར་མུ་ཏིག་ཤེལ་གྱི་སྦམ་གོང་ནས་
ཉམས་ལེན་ཁྲིད་སྐོར་བཅུ་སོགས་སྤྱན་དྲངས་པ་ནས་བཟུང་། བུམ་ཐང་བྱམས་
པ་ལྷ་ཁང་གི་ཚེ་ཕུག་ཏུ་ཡེ་ཤེས་མཚོ་རྒྱལ་དངོས་སུ་བྱོན་ནས་ཚེ་ཆུ། ཡང་ལེ་ཤོད་
དུ་བསྒྲུབས་པའི་ཆོས་སྨན། ཆོས་རྒྱལ་དང་མཚོ་རྒྱལ་ཉིད་ཀྱི་བླ་གཡུ། ནོར་བུ་
བསམ་འཕེལ་ཆོས་སྐོར་དང་དྲག་སྔགས་མང་པོ་གནང་བའི་བར་གཏེར་གནས་
སོ་སོ་ནས་གཏེར་ཁ་ཆེན་པོ་བཞི་བཅུ་རྩ་གསུམ། ཕྲ་མོ་དང་ནང་གསེས་གཏེར་
གནས་ཀྱི་དབྱེ་བས་བརྒྱ་དང་བརྒྱད་བཞེས། མཆིམས་ཕུའི་གཏེར་བཞེས་པའི་ .
ཚེ་ཨོ་རྒྱན་དང་ལན་བཅུ་གསུམ་མཇལ། ཆུ་བོ་རི་སོགས་སུ་སྐུ་དང་ཕྱག་ཞབས་
ཀྱི་རྗེས་ཀྱང་མང་དུ་བཞག ཟབ་ལུང་། མཁར་ཆུ་གཞོ་སྟོད་ཏི་སྒྲོ་རྣམས་སུ།
དབང་། རབ་གནས། སྐོང་བཤགས། སྦྱིན་སྲེག མནན་པ་བཅས་བརྒྱ་རྩ་
བརྒྱད་རེས་མཚོན་བོད་ཁམས་བདེ་ཐབས་ཀྱི་རིམ་གྲོ་རླབས་ཆེན་མཛད། ཆས་
གཏེར་བླ་རྫོགས་ཐུགས་གསུམ་གཙོ་བོར་གྱུར་པའི་ཟབ་ཅིང་རྒྱ་ཆེ་ལ་མཐའ་ཡས་
པ་གསན་པ་དང༌། ཕུང་པོ་རི་བོ་ཆེ་ནས་རྡོ་རྗེ་སེམས་དཔའི་སྐུ། ལྷ་སའི་ཀ་བ་
བུམ་པ་ཅན་ནས་བཅུ་གཅིག་ཞལ་དང་། ཙན་དན་གྱི་སྒྲོལ་མ་སོགས་སྐུ་རྟེན་ངོ་
238



མཚར་ཅན། སྐྱེ་བདུན་དང་ཆོས་སྨན་སོགས་དམ་རྫས་ཡིད་བཞིན་ནོར་བུ་
སོགས་ནོར་གཏེར། རྫོགས་ཆེན་གསེར་ཐུར་དང་ཏ་བི་ཧྲི་ཙའི་སྙན་བརྒྱུད་ཆེ་
འབྲིང་ཆུང་གསུམ་སོགས་བོན་སྡེ། གཞན་ཡང་གསོ་རིག་དང་རྩིས་སྐོར་སོགས་
རྒྱ་ཆེར་སྤྱན་དྲངས་ཤིང་འཕྲིན་ལས་ ཀྱང་ རྒྱས་ སྐུའི་སྲས་གནུབས་ཆེན་རྣམ་
འཕྲུལ་ཆོས་དབྱིངས་ པ་ སོགས་ལས་དེང་སང་བར་དུ་མོན་ཕྱོགས་སུ་གདུང་
བརྒྱུད་ཀྱང་ཡོད། རྒྱལ་དབང་བཞི་པ་རོལ་པའི་རྡོ་རྗེ་ལའང་གཤེད་སྐོར་དང་།
ཛམ་ལྷ་རིགས་ལྔའི་སྐོར་རྣམས་ཕུལ་བར་བཤད། གདན་སའི་མཐིལ་གླིང་མོ་
ཁར་མཛད་ཅིང་། གཞན་ཡང་ལྷོ་བྲག མོན་སྤ་གྲོ་སོགས་བཟུང་ནས་འགྲོ་དོན་
རྒྱུ་ཆེར་བསྐྱངས། ཡོངས་སུ་གྲགས་པའི་མཚན་རྡོ་རྗེ་གླིང་པ། པདྨ་གླིང་པ།
ཀུན་སྐྱོང་གླིང་པ། གཡུ་དྲུང་གླིང་པ། འཇམ་དཔལ་ཆོས་ཀྱི་བཤེས་གཉེན་དུ་
གྲགས་པ་དེ་ཉིད་ཀྱིས་བསྟན་འགྲོའི་དོན་མཐར་ཕྱིན་ནས་དགུང་ལོ་དྲུག་ཅུ་པ་ལ་
ཞལ་ཆེམས་ལུང་བསྟན་ཆེན་མོ་སྩལ་ཏེ་ངོ་མཚར་བའི་ལྟས་དང་བཅས་བྲག་ལོང་
དུ་གཤེགས་པའི་ཚུལ་བསྟན་ནོ། །
དབུས་པ་ཞིག་པོ།
ཡར་ཀླུང་བྱ་ས་དབུས་པ་ཞིག་པོ་ནི། ། ཆུང་ནས་སྒྲོ་ཕུག་པ་ཡི་གདན་ས་
ལ། ། ཡིག་མཁན་མཛད་པས་བློ་སྣ་ཆོས་ལ་ཚུད། ། ལྷ་རྗེ་རྒྱ་ནག་པ་ཡི་ཕྱག་
ཕྱིར་འབྲངས། ། བརྩོན་པས་བསྐྱེད་རྫོགས་གསུམ་ཀར་འབྱོངས་པར་བྱས། །
ཀ་ཅའི་ཆེད་དུ་བལ་པོར་བྱོན་ལམ་དུ། ། གྲགས་པས་ཤི་ན་ཅིས་ཀྱང་མི་ཕན་
པས། ། གདམས་ངག་ཁོ་ན་གལ་སྙམ་ཕྱིར་ལོག་གནང༌། ། བླ་མའི་བཀའ་
བཞིན་སྙན་རྒྱུད་གདམས་ངག་ལ། ། ཉམས་ལེན་མཛད་པས་རྫོགས་པ་ཆེན་པོ་
ཡི། ། ཡེ་ཤེས་བརྗོད་དུ་མེད་པ་ཞག་བདུན་ཤར། ། བསྟན་དོན་གྲྭ་ས་ལོ་ངོ་བཅོ་
239



བརྒྱད་བསྐྱངས། ། མཁས་གྲུབ་གཉིས་ལྡན་ཞིག་པོ་བདུད་རྩི་དང༌། ། སྟོན་པ་
བླ་སྐྱབས་དབུས་པ་ཇོ་བསོད་སོགས། ། བསྟན་པའི་སྲོག་འཛིན་སློབ་མ་མང་དུ་
བསྐྱངས། ། དགུང་ལོ་བདུན་ཅུར་ཞི་བའི་དབྱིངས་སུ་གཤེགས། །
དབུས་པ་ཞིག་པོ་ནི། འཁྲུངས་ཡུལ་ཡར་ཀླུང་མདའ་བྱ་ས་ཡིན། རྗེ་སྒྲོ་
ཕུག་པའི་གདན་སར་ཡིག་མཁན་ཆོས་ལ་ཚུད་པ་ཞིག་སྟེ་ལྷ་རྗེ་རྒྱ་ནག་གི་ཕྱི་ལ་
འབྲངས། བསྐྱེད་རྫོགས་གསུམ་ཀ་ལ་འབྱོངས་པར་བྱས། ཡུལ་དུ་ཆེ་འདོན་ལ་
འགྲོ་སྙམ་ཙ་ན། དེའི་ཆ་རྐྱེན་གདུགས་དང་དུང༌། མཆོད་ཆ་སོགས་དགོས་
པར་སེམས་ནས་དེ་དག་འདོན་པའི་ཕྱིར་བལ་ཡུལ་དུ་བྱོན། ལམ་དུ་བསམ་པ་
ལ། ངས་ཆོས་དེ་ཙམ་ཤེས་ཀྱང་ཉམས་སུ་བླངས་རྒྱུ་ཞིག་མི་འདུག ད་ལྟ་ཤི་ན་
ཅིས་ཀྱང་མི་ཕན། གདམས་ངག་ཁོ་ན་བློ་གཏད་དགོས་པར་འདུག་སྙམ་ནས་
སླར་ལོག བླ་མའི་སྤྱན་སྔར་ཕྱིན་ནས་ཞུས་པས། སྙན་བརྒྱུད་རིན་པོ་ཆེའི་
གདམས་ངག་གནང༌། དེ་ལ་ཉམས་ལེན་མཛད་ཅིང་བྱོན་པས། མང་ཡུལ་གུང་
ཐང་དུ་བརྟོལ་ཙ་ན་རྫོགས་པ་ཆེན་པོའི་ཡེ་ཤེས་བརྗོད་དུ་མེད་པ་ཞག་བདུན་དུ་
ཤར། སྒོམ་སྒྲུབ་འབའ་ཞིག་གི་ངང་ནས་མཚམས་འོག་ཏུ་གྲྭ་ས་ལོ་བཅོ་བརྒྱད་
བསྐྱངས། དགུང་ལོ་བདུན་ཅུ་པ་ལ་སྐུ་གཤེགས། སློབ་མ་ཡང་མཁས་ཤིང་གྲུབ་
པ། ཞིག་པོ་བདུད་རྩི་དང་། སྟོན་པ་བླ་སྐྱབས། དབུས་པ་ཇོ་བསོད། སྙེ་སྟོན་
ཉི་མ་རྡོ་རྗེ་ལ་སོགས་པ་མང་པོ་དང༌། གཞན་ཡང་ལ་སྟོད་ཀྱི་མེས་སྟོན་མགོན་པོ་
དང༌། དཔྱལ་ཀུན་དགའ་རྡོ་རྗེ་ལ་སོགས་པས་ཀྱང་དམ་པ་འདིའི་ཞབས་ལ་
གཏུགས་སོ། །
གཏེར་ཆེན་རཏྣ་གླིང་པ།
གཏེར་གྱི་བདག་པོ་རཏྣ་ གླིང་ པ་ནི། ། ཆུང་ངུའི་ དུས་ནས་ འབྲི་ ཀློག་
240



ཚེགས་མེད་མཁྱེན། ། དགུང་ལོ་བཅུ་ལ་དག་པའི་སྣང་བ་ཤར། ། སྔོན་སྦྱངས་
ཤེས་རབ་ སོ་སྐྱེའི་བློ་ལས་འདས། ། དགུང་ལོ་ སུམ་ ཅུར་ ཁྱུང་ ཆེན་ བྲག་ རི་
ནས། ། གཏེར་གྱི་དང་པོ་རྩ་གསུམ་སྐོར་སོགས་དྲངས། ། སྔ་ཕྱིར་རྫོགས་ཆེན་
ཀློང་གསལ་ཉི་མ་སོགས། ། ཁྱད་འཕགས་གཏེར་ཁ་ཉི་ཤུ་རྩ་ལྔ་བཏོན། ། སློབ་
དཔོན་པདྨ་ལན་གྲངས་ཉེར་ལྔ་མཇལ། ། སྔ་འགྱུར་རྙིང་མའི་རྒྱུད་འབུམ་དཔེ་
རྒྱུན་རྣམས། ། བཀའ་འགྱུར་གྲས་སུ་མ་བཞུགས་གཟིགས་པ་ན། ། གང་སར་
བཙལ་ཏེ་གླེགས་བམ་ཚང་བར་བཞེངས། ། བསྐྲུན་བྲལ་གསང་རྒྱུད་ཡིད་བཞིན་
ནོར་བུ་དངོས། ། དེང་ཡང་མི་ཉམས་ལོངས་སྤྱོད་དགའ་སྟོན་འདི། ། གཏེར་
ཆེན་འདི་ཉིད་ཁོ་ནའི་ཐུགས་རྗེ་གཟིགས། ། སྔ་འགྱུར་བསྟན་པར་མཛད་དྲིན་
རྨད་དུ་བྱུང་། །
ལང་གྲོ་དཀོན་མཆོག་འབྱུང་གནས་ཀྱི་ཡང་སྲིད་སྤྲུལ་པའི་གཏེར་ཆེན་
རཏྣ་གླིང་པ་ནི། ལྷོ་བྲག་གྲུ་ཤུལ་དུ་ཡབ་ཕྱུག་པོ་མདོ་སྡེ་དར་ཞེས་ པ་དང༌།
ཡུམ་སྲི་ཐར་སྨན་གཉིས་ཀྱི་སྲས་སུ་རབ་བྱུང་བདུན་པའི་ཆུ་ལུག་(༡༩༠༣)ལོའི་
སྟོན་ཟླ་ར་བའི་ཚེས་བཅོ་ལྔར་སྐུ་འཁྲུངས། ཅུང་ནར་སོན་ནས་འབྲི་ཀློག་ཚེགས་
མེད་དུ་མཁྱེན། དགུང་ལོ་བཅུ་ཙམ་ནས་དག་པའི་སྣང་བ་མང་པོ་ཤར། སྔོན་
སྦྱངས་སྟོབས་ཀྱིས་རིག་པའི་གནས་རྣམས་ཚེགས་མེད་པར་མཁྱེན་ཞིང་ཆོས་ཀྱི་
གསན་པའང་རྒྱ་ཆེར་མཛད། དགུང་ལོ་ཉེར་བདུན་པར་གུ་རུ་རིན་པོ་ཆེ་ཁམས་
པའི་བྱ་བྲལ་བ་དབུ་ཞྭ་ན་བཟའ་སེར་པོ་བྱས་པ་ཞིག་ཏུ་སྤྲུལ་ནས་གཏེར་གྱི་ཁ་
བྱང་དངོས་སུ་གནང་ཞིང་བསླབ་བྱ་མཛད་པ་ལྟར། དགུང་ལོ་སུམ་ཅུ་པར་ཁྱུང་
ཆེན་བྲག་ནས་གཏེར་ཁ་དང་པོ་རྩ་གསུམ་སྒྲུབ་སྐོར་ སོགས་ ཀྱིས་ ཐོག་དྲངས།
རིམ་པར་འབྲི་ཐང་ཀོ་རོ་བྲག་ནས་རྟ་ཕབ་ཡབ་ཡུམ་ཟུང་འཇུག་ཏུ་སྒྲུབ་པ་ལྷོ་
བྲག་གནམ་སྐས་ཅན་ནས་འདུས་པ་སྐོར་བཞི་སོགས། བླ་མ་ཞི་དྲག་ཐུགས་རྗེ་
གསང་འདུས། རྫོགས་ཆེན་ཀློང་གསལ་ཉི་མ་གཙོ་བོར་གྱུར་པའི་གཏེར་ཁ་ཉི་ཤུ་
རྩ་ལྔ་བཏོན། མཁར་ཆུ་དཔལ་གྱི་ཕུག་རིང་ནས་གཏེར་བཞེས་པའི་ཚེ་རྫུ་འཕྲུལ་
241



གྱི་བཀོད་པ་ངོ་མཚར་ཅན་སོགས་མངོན་ཤེས་དང་རྫུ་འཕྲུལ་བསམ་ལས་འདས་
པ་བསྟན། ཨོ་རྒྱན་རིན་པོ་ཆེ་དང་ལན་གྲངས་ཉེར་ལྔ་མཇལ། ཟངས་མདོག་
དཔལ་རིར་ཕེབས་པའི་དག་སྣང་སོགས་མཛོད་ཁང་བཅུ་གསུམ་གྱི་རྣམ་ཐར་ཡི་
གེར་འཁོད་པ་ལྟར་དང༌། ཐུགས་སྒྲུབ་སྨན་སྒྲུབ་སྐྱེ་བདུན་རིལ་སྒྲུབ་ཤིན་ཏུ་
མང་པོ་མཛད་ཅིང་དེ་དག་དང་དབང་ཁྲིད་གདམས་ངག་གནང་བ་སོགས་ཀྱི་
སྐབས་སུ་འཇའ་འོད་མེ་ཏོག་གི་ཆར་སྤོས་ཀྱི་དྲིས་ཁྱབ་པ་སོགས་ངོ་མཚར་བརྗོད་
ཀྱིས་མི་ལང་ཞིང་གང་ལའང་བར་ཆད་ཀྱི་རྣམ་པ་ཅུང་ཟད་ཀྱང་མ་བྱུང་། རྟེན་
འབྲེལ་རབ་དང་ཕུལ་དུ་གྱུར་པས་སྐུ་ཐོག་གསུམ་གྱི་གཏེར་སྐལ་སྐུ་ཐོག་གཅིག་ལ་
བཏོན་པས། ཞིག་པོ་གླིང་པ། འགྲོ་འདུལ་གླིང་པ། རཏྣ་གླིང་པ་ཞེས་མཚན་
གསུམ་དུ་གྲགས། གངས་ཏི་སེ་ནས་ཁམས་རྒྱལ་མོ་རོང་བར་གྱི་འགྲོ་བ་དཔག་
ཏུ་མེད་པ་སྨིན་གྲོལ་ལ་བཀོད། ལྷག་པར་དུས་སྐབས་དེ་དག་ཏུ་བཀའ་འགྱུར་
དཀར་ཆག་ལྡན་དཀར་མར་གསང་སྔགས་ནང་རྒྱུད་རྣམས་བཀའ་གཉན་པས་
འདིར་མ་བཀོད་ཅེས་སྔ་འགྱུར་རྙིང་མའི་རྒྱུད་རྣམས་བཀའ་འགྱུར་སྡེབས་སུ་མ་
བཞུགས་སྟབས། དཔེ་ལུང་གཉིས་ཀའི་རྒྱུན་ཤིན་ཏུ་དཀོན་པར་གྱུར་པ་ལ།
ཟུར་འུག་པ་ལུང་དུ་རྒྱུད་འབུམ་རགས་རིམ་བཞུགས་པས་མཚོན་ཕྱོགས་མཐའ་
དག་ནས་དཔེ་རྒྱུན་རྣམས་ ཐུགས་ རྩོལ་ཆེན་པོས་བཙལ། ལུང༌ རྒྱུན་ཡོངས་
རྫོགས་གཙང་གི་མེས་སྒོམ་བསམ་གཏན་བཟང་པོ་གཅིག་པུ་ལས་ཁམས་བོད་
གང་ནའང་མེད་པར་མཁྱེན་ནས་ལུང་རྒྱུན་ཆད་དུ་ཉེ་བ་ཐུགས་ཀྱིས་མ་བཟོད་དེ།
རྗེ་མེས་སྒོམ་སྐུ་ན་ཤིན་ཏུ་བགྲེས་ཀྱང་ཡུན་རིང་པོར་དཔོན་སློབ་གཉིས་ཀས་
བརྩོན་པ་ཆེན་པོའི་སྒོ་ནས་གསན། སླར་གྲུ་ཤུལ་ལྷུན་གྲུབ་ཕོ་བྲང་དུ་རྒྱུད་
འབུམ་དཀྱུས་གཅིག་ཏུ་བསྒྲིགས་ཏེ་སྔོན་དུ་སྣག་བྲིས་དང་རྗེས་སུ་གསེར་ཆོས་
གསར་བཞེངས་དང་། འབྲེལ་ལུང་རྒྱུན་ལན་དུ་མར་ སྤེལ་བར་མཛད་ པས།
དེང་སང་གསང་རྒྱུད་ཡིད་བཞིན་གྱི་ནོར་བུ་ལྟ་བུ་འདི་རྣམས་ལ་ལོངས་སྤྱད་དུ་
ཡོད་པ་གཏེར་ཆེན་འདི་ཉིད་ཀྱི་ཐུགས་རྗེ་ཁོ་ནར་ངེས་པས་ན་སྔ་འགྱུར་སྤྱིའི་
242



བསྟན་པ་ལ་གཅིག་ཏུ་བཀའ་དྲིན་ཆེ་བ་ཡིན་ནོ། དེ་ལྟ་བུའི་མཛད་པ་མཐར་
ཕྱིན་ནས་དགུང་ལོ་བདུན་ཅུ་རྩ་དྲུག་པ་རབ་བྱུང་བརྒྱད་པའི་ས་ཁྱི་(༡༩༧༨）
ལོར་ངོ་མཚར་བའི་ཆོ་འཕྲུལ་ཆེན་པོ་དང་ བཅས་ཏེ་པདྨ་འོད་ཀྱི་ ཕོ་བྲང་དུ་
གཤེགས། ཐུགས་སྲས་ སྙིང་ གི་བུ་ བཞི་ སོགས་སྲས་ བརྒྱུད་ དང་ སློབ་བརྒྱུད་
བཟང་ལ་གྲངས་མང་བ་ད་ལྟའི་བར་དུ་བྱོན་ཞིང་ཟབ་ཆོས་ཀྱི་འཕྲིན་ལས་མ་
ཉམས་པར་གནས་བཞིན་པའོ། །
ཡར་ཀླུང་དུང་ཚོ་རས་པ།
སྒམ་པོའི་སློབ་མ་སྐྱེ་བོ་ཡེ་རྡོར་གྱི། ། སྐུ་སྐྱེར་གྲགས་པ་དུང་ཚོ་རས་པ་
ཡིས། ། ཆུང་ནས་གནས་ཆེན་གདན་ས་ཐེལ་གྱི་གྲྭར། ། སྤྱན་སྔ་གསེར་ཏོག་པ་
ཡི་ཞབས་ལ་གཏུགས། ། དེ་ནས་བླ་མ་འཁྲུལ་ཞིག་ཁམས་པ་ཡི། ། བཀའ་ལྟར་
བལ་ཡུལ་གཡུ་མཚོར་སྒྲུབ་པ་མཛད། ། གཏེར་གྱི་ཁ་བྱང་རྙེད་པས་ལུང་དོན་
བཞིན། ། སྒམ་པོ་བརྒྱུད་ནས་མཚོ་ནག་ཕྱོགས་སུ་བྱོན། ། མཚོ་འཁྱགས་འོག་
ནས་ནེའུ་ལི་གཏེར་དུ་བཞེས། ། ཆོས་གཏེར་ཟབ་མོའི་དོན་རྣམས་ཐུགས་ལ་
བཟུང་། ། གཏེར་དཔེ་སྦས་ཤིང་གཏེར་རྫས་གཞན་རྣམས་ནས། ། གནས་
བཟང་ཙ་རི་དག་པ་ཤེལ་རིར་ཕེབས། ། གཉན་གནས་ཀ་ལ་དུང་མཚོར་ལོ་སྒྲུབ་
མཛད། ། འགྲོ་མགོན་རིན་ཆེན་མཛེས་ལ་རོ་གཅིག་ཡན། ། བོགས་འདོན་བྱིན་
པས་རྟོགས་ པ་ ཁྱད་ ཅན་ སྐྱེས། ། ལྷོ་ གཉལ་ སོགས་ སུ་ འགྲོ་ དོན་ རྒྱ་ཆེར་
མཛད། ། .
ཡར་ཀླུང་པ་དུང་ཚོ་རས་པ་འདི་ཆོས་རྗེ་སྒམ་པོ་བའི་སློབ་མ་སྐྱེ་བོ་ཡེ་རྡོར་
གྱི་སྐུ་སྐྱེ་ཡིན་པར་གྲགས། ཁོང་ཡར་ཀླུང་དུ་ཡབ་ཞང་སྒོམ་འབྱུང་གནས་འོད་
དང༌། ཡུམ་ཁུ་མོ་ཕྱེ་འདྲེན་འབུམ་གཉིས་ཀྱི་སྲས་སུ་འཁྲུངས། དེ་ཡང་ཁོང་ནི་
243



4
ན
ཡབ་ཡུམ་གཉིས་ལ་སྲས་གསུམ་ཡོད་པའི་བར་མ་ཡིན། ཆུང་དུས་ནས་གདན་ས་
ཐེལ་དུ་སྤྱན་སྔ་གསེར་ཐོག་པའི་ཞབས་ལ་གཏུགས་ནས་སྐྲ་བཞར། ཆོས་ཞུས།
མཚན་ཤེས་རབ་རྒྱལ་མཚན་ཞེས་གནང་། དེ་ནས་འབྲུག་པའི་སྒོམ་ཆེན་བཟང་
པོ་ཞིག་མཇལ་བ་དེ་དང་ལྷ་སྒོམ་གཉིས་ཀྱི་ཞབས་ལ་གཏུགས། དེ་རྗེས་མཁའ་
རེག་ལྷ་མཚོར་འཁྲུལ་ཞིག་ཁམས་པའི་དྲུང་དུ་ཆོས་མང་པོ་ཞུས། དེའི་ཚེ་བླ་མ་
འཁྲུལ་ཞིག་ཁམས་པས་“ཁྱེད་བལ་ཡུལ་གཡུ་མཚོར་སོང་དང་། བསམ་དོན་
འགྲུབ་ཡོང་།”ཞེས་ལུང་བསྟན་པ་ལྟར་གཡུ་མཚོར་བྱོན་པས། དེར་ས་འབུར་
ཞིག་གི་སྟེང་ན་སྤྱིལ་བུ་གཅིག་འདུག་པ་དེ་ན་དཀའ་ཐུབ་ཀྱི་སྒྲུབ་པ་མཛད་པས་
ཆོ་འཕྲུལ་ཡང་ཆེ་བར་བྱུང་། སྤྱིལ་བུ་དེའི་འོག་གཏིང་རིང་པོ་མ་ཡིན་པ་ཞིག་
ནས་དང་པོར་སོལ་བ་རྡོག་ཁ་ཤས་ཐོར་བྱུང་བས་དེ་བསྔོགས་པས་ལ་ཆའི་འབོག་
ཏོ་ཞིག་བྱུང་། དེ་བཅག་ནས་བལྟས་པས་སྒམ་པོའི་རྒྱབ་ཀྱི་མཚོ་མཎྜལ་ནག་པོ་
ལ་རྗེ་སྒམ་པོ་བས་སྦས་པའི་གཏེར་གྱི་ཁ་བྱང་འདུག་པ་གཟིགས་པས། གཏེར་
འདོན་པ་པོ་རང་ཉིད་ཡིན་པར་ལུང་བསྟན་པ་རང་རེད་དགོངས་ནས་སྒམ་པོའི་
ཕྱོགས་སུ་བྱོན་པ་ན། གཡེ་ ཁུལ་ དུ་ ཁ་ བ་ཚད་མེད་བབས་ འདུག་ པས་ལམ་
འགག་པར་བརྟེན། ཤིང་དང་ཐག་པ་མཐུད་ནས་དྭགས་པོ་ཕྱོགས་ཀྱི་གཡང་
གཟར་ལས་བབས་ཏེ། ཉ་འཛིན་ཀོ་བ་སྤྱད་དེ་གཙང་པོ་བཅད་ནས་སྒམ་པོར་
བྱོན། རིན་པོ་ཆེ་རྡོར་བློ་བ་ལས་བསྙེན་པར་རྫོགས་ནས། མཚན་རིན་ཆེན་
བཟང་པོར་བཏགས། དགོངས་གཅིག་བཀླག་ལུང་ཞིག་ཀྱང་ཞུས། གཏེར་གྱི་
ཁ་བྱང་ངོས་ཤིང་མོ་ཡོས་(༡༣ ༡༥)ཀྱི་གནང་སྟོང་ཞིག་ལ་ཐོན་ཞེས་གསལ་བས།
ཤིང་ཡོས་རྒྱལ་ཟླའི་ཉེར་དགུའི་ཉིན་གཡོག་གཅིག་འཁྲིད་དེ་བྱོན་པས་གཞན་
ཀུན་གྱི་གནས་མི་རྙེད་ཟེར་ནའང་ཁོང་གཉིས་པོས་གཏེར་བྱང་ནང་གསལ་ལམ་
ཡིག་ལྟར་བྱོན་སྟབས་གནས་རྙེད་ནས། མཚོ་འོག་མའི་འཁྱགས་པའི་སྟེང་ན་
ཁྲོའི་ནེའུ་ལེའི་གཟུགས་སེར་པོ་ཞིག་འདུག་པ་གཡོག་པོས་མཐོང་ནས་ “འདི་
རྒོད་ཤི་བའི་བྲང་སྙིང་བཏོན་པ་དང་འདྲ”ཟེར་ནས་རྡོས་བརྡེག་པར་བརྩམས་
244



པ་ན། དུང་ཚོ་རས་པས་“ལུང་སྟོང་གི་མཚོ་བཀའ་གཉན་པོ་འདི་འདྲ་ལ་རང་
སྣང་གང་ཤར་དེ་འདྲ་མ་བྱེད།”ཅེས་གསུངས་པ་དང་གསོལ་བ་སྨོན་ལམ་བཏབ་
ཅིང་དྭགས་ལྷ་སྒམ་པོ་དང་། དེར་གནས་བཙན་གསོལ་བས་འཁྱགས་པ་མཐུག་
ཚད་ཁྲུ་གང་གི་འོག་ན་ལ་ཆའི་ནེའུ་ལེ་གཅིག་འདུག་པ་དེ་དལ་བུར་བཏོན་ནས་
སྐམ་སར་འཁྱེར་ཏེ་མེ་ལ་བསྲོས་པ་ན། ལ་ཆ་བཞུར། ཁ་ཕྱེ་ནས་གཟིགས་པ་ན་
ཆོས་གཏེར་རྣམས་ཕྱི་དྲིལ་དར་སྣ་ལྔ་ཡིས་པགས་པས་བསྣུམས་ཤིང༌། ནང་དུ་
ཤོག་དྲིལ་ངོ་མཚར་ཅན་འདུག་པའི་ཡི་གེ་རྣམས་བློ་ལ་བཟུང་། དར་སྣ་ལྔ་དང་
འབྲུ་སྣ་ལ་སོགས་ཚང་མ་འཁྱེར། གཏེར་དཔེ་དེ་ནེའུ་ལིར་བཅུག་ནས་རྫ་གསེབ་
ཏུ་སྦས། གཏེར་རྫས་འཕྲོག་མི་བྱུང་བར་དོགས་ནས་ཞག་མང་པོ་མགྱོགས་
འགྲུལ་བརྒྱབ་པས་ཙ་རིར་སླེབས། ཀཱ་ལ་དུང་མཚོར་ལོ་སྒྲུབ་མཛད་རྩིས་གནང་
བར་གཞན་གྱིས་འཇིགས་སྣང་མང་པོ་བསྐུལ་ཡང་བ་སྤུ་ཙམ་ཡང་མི་གཡོ་བར་
དེར་སྤྱིལ་བུ་བརྩིགས་ ཤིང་ཡོ་བྱད་ སྟ་གོན་ལེགས་པར་གནང་ནས་ལོ་སྒྲུབ་ལ་
བཞུགས། སྟོན་ཁ་བ་ཐེངས་དང་པོ་བབས་དུས་སུ་གནས་སྐོར་བ་བརྒྱད་བརྒྱ་
ཙམ་དུས་གཅིག་ཏུ་འབྱོར། གཞན་རྣམས་ཡུལ་སྟོད་དུ་སོང་ནའང༌། མཚལ་པ་
ཕྱུག་པོ་བའི་འགྲོ་མགོན་རིན་ཆེན་མཛེས་བྱ་བ་ཞིག་འདུག་པ་དེས་གཞན་དང་
ལྷན་དུ་མ་སོང་བར་དུང་ཚོ་རས་པའི་སྐུ་དྲུང་དུ་བཅར་ནས་“ཁྱེད་ལ་གཏེར་ཆོས་
ཟབ་མོ་ཞིག་ཡོད་འདུག་པ་དེ་ང་ཞུ་བར་འདོད་པས་གནང་རོགས།”ཞེས་ཟེར།
དེ་འདྲ་སུས་ཟེར་གསུངས་པས་“ཁྭ་ཏ་གཅིག་གིས་ཟེར།”ཞེས་ལན་ཕུལ། དེ་
་ ནས་རེ་ཞིག་ཐུགས་མཉམ་པར་བཞག་ནས་གཏེར་ཆོས་གཞན་རྣམས་མ་བྱིན་
པར་རོ་གཅིག་ཡན་ཆད་ཀྱི་བོགས་འདོན་བྱིན་པས་རྟོགས་པ་ཁྱད་པར་ཅན་རྒྱུད་
ལ་སྐྱེས།
དེ་ནས་དེར་བཞུགས་རས་པ་དང་། གནས་སྐོར་ཡོད་ཚད་ལའང་ཁྲིད་
བཏབ། ཕྱིས་ལྷོ་དང་གཉལ་ལ་སོགས་པའི་ཡུལ་གྲུ་མང་པོར་ཕེབས་ནས་འགྲོ་
དོན་རྒྱ་ཆེར་མཛད།
245



མཐར་གྲང་མོའི་རྫ་ཆུ་དར་མོར་ཡུན་རིང་བཞུགས། སློབ་མའང་ཤིན་ཏུ་
མང་པོ་ཡོད་པའི་ནང་ནས་གདམས་ངག་གི་བརྒྱུད་པ་འཛིན་པ་ནི། བླ་ མ་
འཁྲུལ་ཞིག་སྣའུ་བ། ཙ་རི་རས་པ། བྱེ་མ་རས་པ། སྒྲོ་ལུང་པ། སྟག་ཚང་
རས་པ་སོགས་ཡིན་ནོ། །
འཇམ་དབྱངས་ཆོས་རྗེ་བཀྲ་ཤིས་དཔལ་ལྡན།
གངས་ཅན་མཁས་པའི་གཙུག་རྒྱན་ཙོང་ཁ་པའི། ། དངོས་སློབ་ཆོས་རྗེ་
བཀྲ་ཤིས་དཔལ་ལྡན་ནི། ། རབ་བྱུང་དྲུག་པའི་ས་མོ་འབྲུག་གི་ལོར། ། ལྷོ་ཁ་གྲྭ་
ནང་བསམ་ཡས་གྲོང་དུ་འཁྲུངས། ། ཐོག་མར་རྩེད་ཐང་དགོན་པར་རབ་ཏུ་
བྱུང་། ། མཁས་གྲུབ་གཉིས་ལྡན་བླ་མ་མང་དུ་བསྟེན། ། ཁྱད་པར་རྗེ་བཙུན་བློ་
བཟང་གྲགས་པ་ལས། ། སྔ་ཕྱིར་མདོ་སྔགས་གཞུང་ལུགས་རྒྱ་ཆེར་གསན། །
རབ་བྱུང་བདུན་པའི་མེ་ཕོ་སྤྲེལ་གྱི་ལོར། ། དཔལ་ལྡན་གནས་མཆོག་འབྲས་
དཀར་སྤུངས་པ་བཏབ། ། འདི་ན་མཉམ་མེད་རྒྱལ་བ་ཙོང་ཁ་པའི། ། བཤད་
སྒྲུབ་བསྟན་པ་གོང་ནས་གོང་དུ་སྤེལ། ། ཕུལ་དུ་བྱུང་བའི་རྒྱུན་འཛིན་སློབ་མ་
ཡང་། ། བློ་གྲོས་རྒྱལ་མཚན་ཤཱཀྱ་རིན་ཆེན་སོགས། ། མང་དུ་བྱུང་ཞིང་གྲྭ་ཚང་
ཆེན་པོ་བདུན། ། ཆགས་ནས་འཆད་ཉན་ཡར་ངོའི་ཟླ་ལྟར་རྒྱས། །
རྗེ་ཙོང་ཁ་པའི་དངོས་སློབ་འཇམ་དབྱངས་ཆོས་རྗེ་བཀྲ་ཤིས་དཔལ་ལྡན་
ཞེས་ཡོངས་སུ་གྲགས་པ་དེ་ནི་རབ་བྱུང་དྲུག་པའི་ས་མོ་ལུག་(༡༣༧༩) ལོར་
བསམ་ཡས་སུ་སྐུ་འཁྲུངས། རྩེད་ཐང་དུ་ཐོག་མར་རབ་ཏུ་བྱུང་ནས་སློབ་གཉེར་
མཛད། གསང་ཕུར་གཉལ་རྒོད་རིན་བསམ་དང་། ལྡན་མ་དཀོན་མཆོག་སེང་
གེ་ལས་ཕར་ཚད་དང༌། སྐྱོར་མོ་ལུང་དུ་མཁན་ཆེན་བཀའ་བཞི་བ་ལས་འདུལ་
མངོན། དགའ་ལྡན་དུ་རྗེ་ཙོང་ཁ་པ་ལས་གྲངས་ངེས་རྣམ་འབྱེད་དང༌། རྩ་
246



འཇུག་གི་རྣམ་བཤད། བྱང་ཆུབ་ལམ་རིམ་ཆེ་ཆུང་། སྔགས་རིམ་ཆེན་མོ་
སོགས་མདོ་སྔགས་ཀྱི་གཞུང་ལུགས་རྒྱ་ཆེར་གསན་ནས་པུ་ཏི་བརྒྱ་དང་སུམ་ཅུ་
ཐུགས་ལ་ཆུད།།
མཁྱེན་རབ་འགྲན་ཟླ་དང་བྲལ་བར་གྱུར་པས་མཁས་པའི་དབང་པོ་ཡེ་
བཟང་རྩེ་པས་“རྗེ་བླ་མའི་སྲས་ཤིག་ལ་འབྲས་བུ་ཆོས་རྗེ་འདི་རང་མཁྱེན་རབ་
ཆེ།”ཞེས་བསྔགས་པ་མཛད།
ཙོང་ཁ་པས་མཁན་པོ་དང་། འདུལ་བ་འཛིན་པས་ལས་སློབ། རྒྱལ་ཚབ་
རྗེས་གསང་སྟོན་མཛད་ནས་བསྙེན་པར་རྫོགས། །
ཙོང་ཁ་པ་ཆེན་པོའི་བཀའ་ལྟར་སྣེའུ་དཔོན་ནམ་མཁའ་བཟང་པོས་སྦྱིན་
བདག་མཛད་ནས་འཇམ་དབྱངས་ཆོས་རྗེ་བཀྲ་ཤིས་དཔལ་ལྡན་ཉིད་དགུང་ལོ་
སོ་བརྒྱད་དུ་ཕེབས་སྐབས་ཏེ། རབ་བྱུང་བདུན་པའི་མེ་ཕོ་སྤྲེལ་(༡༩ ༡༦)ལོར་
དཔལ་ལྡན་འབྲས་སྤུངས་ཞེས་སུ་གྲགས་པའི་ཆོས་སྡེ་ཆེན་པོ་དེ་བཏབ། དེ་ཡང་
འཇམ་དབྱངས་བཀྲ་ཤིས་དཔལ་ལྡན་གནས་འདིར་ཕེབས་ནས་ཐོག་མར་དགོན་
པའི་ཤར་ཕྱོགས་ཀྱི་གཟིམ་སྤྱིལ་དེང་སང་“བྲག་ཐོག་ཁང”ཟེར་བ་དེར་བཞུགས་
ནས་མདོ་སྔགས་ཀྱི་ཆོས་མང་དུ་གསུངས། དེ་ནས་འདུ་ཁང་ཆེན་མོའི་རྒྱབ་ངོས་
ཀྱི་སྒྲུབ་ཁང་དུ་བཞུགས་ནས་འདུ་ཁང་ཆགས་ཡུལ་གྱི་སའི་གཞིར་དབུ་ཚད་དང་
ཕར་ཕྱིན་གྱི་ཆོས་སྐོར་བསྐོར་བ་ན། ཆོས་རྗེ་དེ་ཉིད་ཀྱི་ལེགས་བཤད་ལ་འཁོར་
བའི་སློབ་མ་རྣམས་དང་། གཞིས་ཀ་སྣེའུ་པས་གང་དེའི་བཞེད་དོན་སྒྲུབ་པའི་
ཆེད་དུ་སྲིད་ཞུ་ཞབས་འདེགས་འཁུར་དུ་བླངས་ཏེ་འདུ་ཁང་དང་། སྔགས་ཁང་
རྟེན་དང་བརྟེན་བཅས་པ། དེ་བཞིན་གྲྭ་ཤག་མང་དུ་བསྐྲུན་ཞིང་། རིམ་གྱིས་
གཙུག་ལག་ཁང་ཆེན་མོའི་ཐུབ་དབང་གཙོ་འཁོར་དང༌། སྔགས་ཁང་གི་ནག་པོ་
སྐོར་གསུམ། བློས་བསླངས་རྣམས་ལེགས་པར་གྲུབ། དེ་ལྟར་དགོན་ནས་བཀྲ་
ཤིས་བདེ་ལེགས་ངང་བསྐྲུན་ནས་རྗེ་ཙོང་ཁ་པའི་བཤད་སྒྲུབ་ཀྱི་བསྟན་པའི་སྲོལ་
247



དར་རྒྱས་གོང་འཕེལ་མཛད་པས་སྙན་པའི་གྲགས་པ་ཀུན་ཏུ་ཁྱབ་ཅིང་། ཕུལ་
བྱུང་གི་རྒྱུན་འཛིན་སློབ་མའང་བློ་ གྲོས་ རིན་ཆེན་སེང་གེ་དང་། ཤཱཀྱ་ རྒྱུན་
མཚན། མཁན་ཆེན་དཔལ་བློ་བ། སློབ་དཔོན་སྒ་ལེབ། སྟག་ལེབ་སྣར་ཐང་
རབ་མཆོག སྟག་ལོ་ཤེས་རབ་རིན་ཆེན་སོགས་དུ་མ་འདུས་ཏེ་འཆད་ཉན་གྱི་
སློབ་དཔོན་སོ་སོར་བསྐོས་པས་ཕྱིས་གྲྭ་ཚང་ཆེན་པོ་བདུན་ཆགས་པ་ནི། བློ་
གསལ་གླིང་དང་། སྒོ་མང་། བདེ་ཡངས། ཤག་སྐོར། ཐོས་བསམ་གླིང་ངམ་
རྒྱལ་པ། འདུལ་བ། སྔགས་པ་གྲྭ་ཚང་བཅས་ཡིན་པ་དང་། དེ་དག་ལ་རིམ་
བཞིན་འཆད་ཉན་ཡར་ངོའི་ཟླ་ལྟར་གོང་ནས་གོང་དུ་འཕེལ་བར་གྱུར། །
དེ་ ལྟར་ ཆོས་ རྗེ་ འདིས་ དགུང་ གྲངས་ སུམ་ ཅུ་ སོ་ བརྒྱད་ མེ་ ཕོ་ སྤྲེལ་
(༡༩༡༦)ལོ་ནས་དགུང་གྲངས་བདུན་ཅུ་ས་ཕོ་འབྲུག་(༡༩ ༩༨)བར་ལོ་ངོ་
སུམ་ཅུ་སོ་གཉིས་རིང་ལ་གདན་ས་ཆེན་པོ་འདིར་ཆོས་ཀྱི་འཁོར་ལོ་རྒྱ་ཆེར་
བསྐོར་བའི་བླ་ན་མེད་པའི་བཀའ་དྲིན་སྟོང་གསུམ་རིན་ཆེན་ནོར་གྱིས་བཀང་
ཡང་གཞལ་བར་དཀའ། ས་ཕོ་འབྲུག་གི་ལོ་(༡༩ ༩༨)དགུན་ཆོས་ཀྱི་མཇུག་ཏུ་
རྩེ་ཁ་བས་གདན་དྲངས་ནས་ཞག་ཤས་བཞུགས། །
དེ་ནས་སླར་འབྲས་སྤུངས་སུ་ཕེབས་ནས་བསླབ་བཏུས་ཀྱི་བརྩོན་འགྲུས་
ལེའུའི་མཇུག་ཆོས་ཐུན་གཉིས་ཀྱི་རྫོགས་པར་མཛད།
དེ་ནི་སྐུ་ཚེ་འདི་ལ་འབྲས་སྤུངས་སུ་ཆོས་འཁོར་སྐོར་བའི་མཐའ་མའོ།།
དུས་དེ་ནས་བཟུང་སྐུ་ཅུང་ཟད་བསྙུང་བས་ཕེབས་བཞུད་དཀའ་ཙམ་
ཡོད་ནའང་ལྷ་ས་སྨོན་ལམ་ཆེན་མོའི་གྲལ་དབུ་ལ་ཕེབས།
དེ་ནས་སླར་འབྲས་སྤུངས་སུ་ཕྱིར་ལོག་ཕེབས་རྗེས་ས་མོ་སྦྲུལ་( ༡༩༩༩)
ལོའི་ས་ག་ཟླ་བའི་ཚེས་བཅོ་བརྒྱད་ཉིན་དགོངས་པ་རྫོགས། སྐུ་གདུང་དངུལ་གྱི་
མཆོད་རྟེན་དེང་ཡང་འགྲོ་བའི་བསོད་ནམས་ཞིང་དུ་བཞུགས་སུ་གསོལ་ལོ། །
248



འགོས་ལོ་གཞོན་ནུ་དཔལ།
འཕགས་པའི་ཡུལ་དང་བལ་ལྗོངས་ལ་སོགས་སུ། ། ཞབས་ཀྱིས་མ་བཅག་
ཕུལ་བྱུང་ལོ་ཙཱ་བ། ། འགོས་ལོ་གཞོན་ནུ་དཔལ་གྱི་མཚན་སྙན་པོ། ། དེང་ཡང་
ཀུན་གྱི་སྒྲ་འཛིན་བཅུད་དུ་གྱུར། ། ཆུང་ནས་འགྲན་ཟླ་བྲལ་བའི་ཐུགས་རྩལ་
གྱིས། ། ཉིན་ལྟར་ཕྱག་དཔེ་ཤོག་བུ་མདའ་ཚད་མ། ། བཅོ་ལྔ་ཚེགས་མེད་བློ་
འཛིན་གནང་ཐུབ་པའི། ། ཐུན་མིན་མཁྱེན་པ་སོ་སྐྱེའི་བློ་ལས་འདས། ། སྔ་
ཕྱིར་མཁས་དབང་དྲུག་ཅུ་ལྷག་བསྟེན་ནས། ། རིས་མེད་གྲུབ་མཐའ་ཀུན་ལ་
སྦྱངས་བརྩོན་མཛད། ། སྒྲ་ཚད་བཟོ་སོགས་ཐུན་མོང་རིག་གནས་ལའང་། །
གུཞན་དྲིང་མི་འཇོག་སྤོབས་པའི་གོ་འཕང་ཐོབ། ། ཕར་ཕྱིན་མངོན་རྟོགས་
རྒྱུན་གྱི་འགྲེལ་བ་དང༌། ། དུས་འཁོར་རྒྱུད་འགྲེལ་ཆེན་མོ་དེབ་སྔོན་སོགས། །
གྲགས་ཅན་བཀའ་རྩོམ་པུ་ཏི་བཅུ་ལྷག་ཙམ། ། ཀུན་གྱི་བློ་སྒོ་འབྱེད་པའི་ལྡེ་མིག་
བཞིན། །
གངས་ཅན་མཁས་པའི་འགོས་ལོ་གཞོན་ནུ་དཔལ་ཞེས་སྙན་པའི་གྲགས་
པཀུན་ཏུ་འཕུར་བ་དེ་ནི་རབ་བྱུང་བདུན་པའི་ཆུ་སྤྲེལ་(༡༣༩༢)ལོར་ལྷོ་ཁ་
འཕྱོངས་རྒྱས་རྒྱས་སྨན་ལྷ་ཁང་གི་མདའ་འམ། རའི་གྲོང་ནག་མེ་དགུ་ཞེས་པའི་
ས་ཆར་སྐུ་འཁྲུངས། ཡབ་འགོས་སྟོན་འབྱུང་གནས་རྡོ་རྗེ་དང༌། ཡུམ་སྲིད་
ཐར་སྐྱིད་གཉིས་ལ་སྲས་ལྔ་དང་སྲས་མོ་གསུམ་ཡོད་པའི་ནང་ནས་སྲས་གསུམ་པ་
དེ་འགོས་ལོ་གཞོན་ནུ་དཔལ་ཡིན། དགུང་ལོ་དགུ་ལ་ཕེབས་སྐབས་སྤྱན་གཡས་
མཁན་པོ་སངས་རྒྱས་དཔལ་བའི་དྲུང་དུ་རབ་བྱུང་མཛད། སློབ་དཔོན་ཤེས་
རབ་དར་རྒྱས་ཀྱི་དྲུང་ནས་སྤྱོད་འཇུག་སོགས་གསན། རྩེད་ཐང་གི་མཁན་པོ་
249



-
ir
mir
i
as
nur
བསམ་བཟང་པ་ལས་ཚད་མ་རྣམ་འགྲེལ་དང་། སྟོན་པ་ཤཱཀྱ་ཐུབ་ པ་ (འདི་
སངས་རྒྱས་བཅོམ་ལྡན་འདས་དང་མཚན་གྲོགས་ལགས།)ལས་ཕར་ཕྱིན་སྐོར། དེ་
བཞིན་བྱམས་ཆོས་སྡེ་ལྔ། འཕན་པོ་ཐང་སག་གི་མཁས་པ་ཡེ་ཤེས་རྒྱལ་མཚན་
ལས་དབུ་མ་རིག་ཚོགས་དྲུག་གི་སྐོར། སྐྱོར་མོ་ལུང་དུ་དགེ་བཤེས་བསྟན་འཛིན་
དོན་གྲུབ་ལས་འདུལ་བ་དང་མངོན་པ་གོང་འོག རྒྱལ་བ་ཀརྨ་པ་དེ་བཞིན་
གཤེགས་པ་ལས་སེམས་བསྐྱེད་དང་ན་རོ་ཆོས་དྲུག གུང་ སྣང་ཆོས་རྗེ་བདེ་
མཆོག་གི་སྐོར་སོགས་གསན། དགུང་ལོ་ཉེར་བཞི་ལ་འོན་བཀྲ་ཤིས་དོ་ཁར་རྗེ་
ཙོང་ཁ་པ་མཇལ་བར་བྱོན་ནས་བཀའ་གདམས་ལམ་རིམ་དང་། དབུ་མ། ན་
རོ་ཆོས་དྲུག་བཅས་གསན། གཞན་ཡང་སྐྱ་ཆེན་པ་ཤཱཀྱ་ཤྲི་ རིའི་དང༌། སྤྱན་སྔ་
རིན་ཆེན་འཕེལ། ཤངས་པ་ཀུན་མཁྱེན། མཁན་ཆེན་རྒྱལ་བཟང་པ། རྔོག་གི་
གདུང་རྒྱུད་ཐུབ་པ་དཔལ་བ། བཟད་པ་བློ་གྲོས་རྒྱ་མཚོ། ལྷ་པ་རིན་པོ་ཆེ་རྡོ་རྗེ་
བླ་མ། དམར་སྟོན་རྒྱལ་མཚན་འོད་ཟེར་སོགས་སྐབས་དེར་བོད་དུ་ཡོངས་སུ་
གྲགས་པའི་མཁས་པ་མང་པོ་བསྟེན་ནས་མདོ་སྔགས་ཀྱི་ཆོས་ མཐའ་ ཡས་ པ་
གསན། གཞན་ཡང་ཆོས་ལུགས་གྲུབ་མཐའ་རིས་མེད་ཀྱི་བླ་མ་མང་པོ་བསྟེན་
པར་མཛད་དེ། རྟ་ནག་གི་ཆོས་རྗེ་སྒྲོལ་མ་བ་དང་། རྒོད་ཕྲུག་རས་པ་གཉིས་ཀྱི་
དྲུང་ནས་རྙིང་མའི་ཆོས་སྐོར་མང་པོ། རོང་སྟོན་ཤཱཀྱ་རྒྱན་མཚན་གྱི་དྲུང་ནས་
ས་སྐྱའི་ཆོས་སྐོར། རྒྱལ་བ་ཀརྨ་པ་ཞྭ་ནག་དང༌། ཞྭ་དམར་གྱི་དྲུང་ནས་དྭགས་
པོ་བཀའ་བརྒྱུད་ཀྱི་ཆོས་སྐོར་སོགས་གསན་པར་མཛད།
རིག་གནས་ཀྱི་སྐོར་ལ། ཤངས་པ་ཀུན་མཁྱེན་དང་། སྐྱ་ཆེན་པ་ཤཱཀྱ་ཤྲཱི་
རིའི་དྲུང་ནས་དུས་འཁོར་རྒྱུད་འགྲེལ་སྐར་རྩིས་དང་བཅས་པ། སྣར་ཐང་ལོ་ཙཱ་
བ་སངྒ་ཤྲཱིའི་དྲུང་ནས་སྒྲ་རིག་པའི་སྐོར་གསན་པ་སོགས་མདོར་ན་ཡོངས་སུ་
གྲགས་པ་དང༌། མ་གྲགས་པའི་བླ་མ་དྲུག་ཅུ་ལྷག་ཙམ་བསྟེན་ནས་མདོ་སྔགས་
རིག་གནས་དང་བཅས་པ་ལ་སྦྱངས་པ་མཐར་ཕྱིན་པ་མཛད་ཅིང་། སྐུ་གཞོན་
ནུའི་དུས་ནས་སྐུ་ན་མཐོན་པོར་མ་ཕེབས་བར་ཉིན་ལྟར་ཤོག་བུ་མདའ་ཚད་མ་
250



བཅོ་ལྔ་རེ་ཆག་མེད་བློ་འཛིན་གནང་ཐུབ་པ་དང་། ཆོས་གང་གསན་པ་དང་
གཟིགས་པ་རྣམས་ཐེངས་རེ་རེ་ཁོང་དུ་ཆུད་ཐུབ་པའི་མཁྱེན་རབ་ཀྱི་རྩལ་འགྲན་
ཟླ་བྲལ་བ་ཡོད་པས། རབ་བྱུང་བདུན་པར་རྒྱ་གར་གྱི་པཎྜི་ཏ་ཆེན་པོ་ནགས་ཀྱི་
རིན་ཆེན་བོད་དུ་ཕེབས་ཐེངས་དང་པོར་ལོ་ངོ་བཅུ་གཉིས་ཙམ་བཞུགས་སྐབས།
འགོས་ལོ་གཞོན་ནུ་དཔལ་དགུང་ལོ་ཞེ་གཉིས་པ། རབ་བྱུང་བདུན་པའི་ཆུ་གླང་
(༡༤༣༢)ལོར་ཐོག་མར་མཇལ་བ་ནས་བཟུང་ལོ་ལྔ་ཙམ་རིང་མདོ་སྔགས་ཀྱི་
ཆོས་མང་དུ་གསན་ཞིང་། པཎྜི་ཏས་ཆོས་ནམ་གསུངས་ན་ཡང་དེའི་སྐད་བསྒྱུར་
ཐོགས་མེད་དུ་མཛད་པས་ཐུགས་ཧ་ཅང་མཉེས་པོ་བྱུང་སྟེ། “དེང་སང་འཛམ་
གླིང་ན་ཀུ་མ་རཱ་ཤཱི་ (གཞོན་ནུ་དཔལ་)ཁྱེད་ལས་མཁས་པ་ངས་མ་མཐོང་།”ཞེས་
བསྔགས་བརྗོད་ མཛད་ ཡོད་ ལ། དོན་ དངོས་ སུའང་ སྐབས་ དེར་ ཁོང་ ལས་
མཁས་པ་རི་བོང་གི་རྭའི་སྤུན་ཟླ་རང་ཡིན། ཁོང་རྒྱ་གར་དང་བལ་ཡུལ་སོགས་
སུ་ཕེབས་མ་མྱོང་ཡང་། བོད་ས་ཁུལ་རང་དུ་བཞུགས་ཏེ་བོད་ཀྱི་ལོ་ཙཱ་བ་མཁས་
པའི་དྲུང་ནས་སྒྲ་རིག་པ་ལ་སློབ་གཉེར་མཛད་དེ་རྒྱ་བལ་ཡོངས་སུ་རླུང་ལྟར་
གྲགས་པའི་པཎྜི་ཏ་དེ་ལྟ་བུའི་སྐད་བསྒྱུར་ཐོགས་མེད་དུ་མཛད་ཐུབ་པ་དེའི་ཐོག་
ནས་བོད་ཡིག་ཏུ་བསྒྱུར་བའི་རྒྱ་གར་སྐད་ཀྱི་སྒྲ་རིག་པའི་གཞུང་རྣམས་དང༌།
དེའི་སློབ་འཁྲིད་ཀྱི་ཆུ་ཚད་ཧ་ཅང་མཐོན་པོ་ཡོད་པ་མཐོང་ཐུབ།
ལོ་ཙཱ་བ་བསོད་ནམས་རྒྱ་མཚོ།
་མཁས་པའི་དབང་པོ་བསོད་ནམས་རྒྱ་མཚོ་མཆོག ། དགུང་ལོ་ལྔ་ནས་
བསམ་ཡས་ ཕྱོགས་ སུ་ ཕེབས། ། འབྲི་ ཀློག་ ཐམས་ ཅད་ དཀའ་བ་མེད་པར་
མཁྱེན། ། འཁོར་བར་གཏིང་ནས་ངེས་འབྱུང་རབ་ཏུ་བྱུང་། ། བཅུ་གསུམ་
སོན་དུས་རྩེད་ཐང་ཆོས་ཀྱི་གྲྭར། ། ཕར་ཚད་བཤད་པ་གསར་པའི་དགའ་སྟོན་
251



སྤེལ། གྲགས་པ་འབྱུང་གནས་ཐུགས་འཕྲོག་ བདག་རྐྱེན་མཛད། ། དཀའ་
བཅུའི་གཞུང་ལ་རྩེན་པའི་སྐལ་བཟང་ཐོབ། ། གང་དུ་དབང་འབུམ་སྒྲུབ་པ་
མཛད་པའི་ཚེ། ། ངོ་མཚར་ལྟས་དང་ལུང་བསྟན་བཟང་པོ་བྱུང༌། ། སྔ་ཕྱིར་
མཁས་དབང་བཅུ་ཕྲག་དུ་མ་བསྟེན། ། མདོ་སྔགས་གཞུང་ལུགས་སྨྲ་བའི་དེད་
དཔོན་གྱུར། ། ཁྱད་པར་ལོ་ཙཱའི་སྐད་དོད་བྱང་ཆུབ་ཅིང་། ཐུན་མོང་རིག་
གནས་ཀུན་ཀྱང་དབང་དུ་འབྱོར། ། གང་སར་བསྟན་པ་ཡུན་དུ་གནས་པའི་
གཞི། ། རྟེན་བཞེངས་མཛད་འཕྲིན་ལྕེ་བརྒྱས་བརྗོད་པར་དཀའ། ། །
འགོས་ལོ་ཙཱ་བ་གཞོན་ནུ་དཔལ་གྱི་སློབ་མ། ལོ་ཙཱ་བ་ཆེན་པོ་བསོད་
ནམས་རྒྱ་མཚོ་ནི། ཡང་ངན་ལམ་བཙན་པོ་འོད་ཀྱི་དཀྱིལ་འཁོར་ཅན་ཞེས་བྱ་
བ་མ་སྨད་པའི་རིགས་དང་། གདུང་ནི་རོག་སྟེ། ཡབ་མཁྱེན་པ་དང་གྲུབ་པ་
ཕུལ་དུ་བྱུང་བའི་རིག་པ་འཛིན་པ་ཆེན་པོ་བསོད་ནམས་འོད་ཟེར་དང་། ཡུམ་
རང་བཞིན་གྱི་ཌ་ཀི་མ་དཔལ་ལྡན་འཛོམས་པ་ཞེས་བྱ་བ་ལ་སྲས་ལྕམ་སྲིང་ལྔ་
འཁྲུངས་པའི་ཐུ་བོར་རབ་བྱུང་བདུན་པའི་ཤིང་ཕོ་འབྲུག་(༡༩ ཉ ཊ )ལོར་ཡར་
ཀླུང་བཙན་ཐང་གི་ཁྱམས་ཁང་གསར་ཞེས་པར་སྐུ་འཁྲུངས། ཐོག་མའི་མཚན་
ལ་དཔལ་འབྱོར་རྡོ་རྗེ་ཞེས་གསོལ། དགུང་ལོ་ལྔ་ནས་བསམ་ཡས་སུ་ཕེབས། །
དེ་ནས་རིང་མིན་དུ་ཡི་གེ་འབྲི་ཀློག་སོགས་དཀའ་བ་ཅུང་ཙམ་ཡང་མེད་
པར་མཁྱེན་པ་དང་། རྒྱུན་པར་ཉིན་གཅིག་ལྟར་བཟླས་པ་དང་ཞལ་འདོན་དུ་
བྱ་བ་ཇི་སྙེད་པའང་རྒྱུན་ཆགས་སུ་མཛད། ཁོང་གི་ཡུམ་སྙན་ངག་ལ་མཉེས་པོ་
ཡོད་པས་ཆེད་དུ་ཚིག་དོན་ཕུལ་དུ་བྱུང་བའི་སྙན་ངག་བརྩམས་ཏེ་ཡུམ་ལ་ཕུལ་
ནས་ཐུགས་དགྱེས་པར་བྱས། །
དགུང་ལོ་བདུན་ལ་ཕེབས་པའི་ཚེ། རོང་སྟོན་པ་སྨྲ་བའི་སེང་གེ་དཔོན་
སློབ་བསམ་ཡས་སུ་ཕེབས་ནས་ཆོས་འཁོར་བསྐོར་བ་གསན་ཏེ་མྱུར་དུ་ཆོས་རར་
བྱོན་ནས་བླ་ སློབ་ཀུན་ལ་དད་གུས་ཆེན་པོ་མཛད་ཅིང༌། འཁོར་བའི་སྡུག་
བསྔལ་མེ་འོབས་ལྟ་བུའི་ངང་ཚུལ་ལ་ངེས་པར་བྱུང་ནས། བསྟན་པ་རབ་ཏུ་
252



འབྱིན་པར་དགོངས་ཏེ། རོང་སྟོན་ཆོས་རྗེས་མཁན་པོ། དྭགས་པོ་བཀྲ་ཤིས་
རྣམ་པར་རྒྱལ་བས་སློབ་དཔོན། དཀའ་བཞི་པ་ཤེས་རབ་དཔལ་ལྡན་གྱིས་དུས་
བསྒོ་བ་བྱས་ཏེ་རབ་ཏུ་བྱུང༌། མཚན་ཤཱཀྱ་རིན་ཆེན་ཞེས་གསོལ། དེ་ནས་ཉིད་
ཀྱི་སྐུ་ཞང་སློབ་དཔོན་ངག་དབང་ལ་བརྟེན་ཏེ་རྣམ་འགྲེལ་དང་ཕར་ཕྱིན་གྱི་སློབ་
གཉེར་མཛད་པའི་ཚེའང༌། ཞོགས་རེ་བཞིན་རྣམ་འགྲེལ་གྱི་གཞུང་ཤོག་གསུམ་
མ་ཐུགས་སུ་ཆུད་པ་དང་། གཞུང་རྣམས་ཆེས་བྱང་བ་རྐང་པ་རེ་རེ་ནས་ལུགས་
ཟློག་ཏུ་ཐོན་པ་སོགས་ཀྱི་སྦྱང་བའང་མཛད་དེ། དགུང་ལོ་བཅུ་གསུམ་ལ་རྩེད་
ཐང་ གི་ ཆོས་ གྲྭར་ ཕར་ཚད་ཀྱི་བཤད་ པ་ གསར་ པའི་ དགའ་ སྟོན་ སྤེལ་ བས།
འདུས་པ་ཐམས་ཅད་ངོ་མཚར་གྱི་གནས་ལ་བཀོད། ཚུལ་དེས་ཆོས་ཀྱི་རྒྱལ་པོ་
གྲགས་པ་འབྱུང་གནས་ཐུགས་ཕྲོགས་ཏེ། བཙུན་ཆུང་འདི་ལ་ངའི་བུ་ཚབ་
འཆོལ་བ་ཡིན་གསུང་སྟེ་སློབ་གཉེར་གྱི་བདག་རྐྱེན་མཛད་ནས་ཆེན་པོ་དཔལ་
འབྱོར་རྒྱ་མཚོ་བ་ལ་སྦྱར་ཏེ་དཀའ་བཅུའི་གཞུང་ཆེན་པོ་རྣམས་ལ་ནན་ཏན་དུ་
མཛད་པའི་ཚེ་ཡང་ཉིན་མཚན་མང་པོར་སྦྲེལ་ཏེ་བརྩོན་པས་དུས་གདའ་བ་ལས་
ཅུང་ཟད་ཙམ་ཡང་མི་མནལ་བ་དང་ཉིན་རེ་བཞིན་གཞུང་ཆོས་མི་གཅིག་པ་
བདུན་རེ་གསུངས་པ་ལ་སྐྱར་ཆོས་མཛད་པས་མདའ་ཚད་ཉི་ཤུ་རྩ་གྲངས་ཀྱི་ཁྱོན་
སྐྱོར་བ་ལ་དཀའ་གནད་མེད་པར་འཁྱོངས་ པ། ཐེགས་ལམ་ཆིབས་ ཐོག་ཏུ་
བཤེས་སྤྲིང་གི་གཞུང་ལ་ཐུགས་འཛིན་གནང་བས་རྟ་ཆག་གཅིག་གི་ཆ་ལ་ཐུགས་
སུ་ཆུད་པ་སོགས། བརྩོན་པ་དང༌། སྦྱོར་བ་དང༌། སྐྱེ་བས་ཐོབ་པའི་ཤེས་རབ་
ཕུན་སུམ་ཚོགས་པའི་མཛད་པ་ངོ་མཚར་བས་དུས་གདའ་བཞིན་དུ་དགུང་ལོ་
ཉེར་གཅིག་ལ། རྩེད་ ཐང་ གི་ཚོགས་སུ། བྱམས་ཆོས་ལྔ། དབུ་མ་རིགས་
ཚོགས། རིན་ཆེན་ཕྲེང་བ། སྤྱོད་འཇུག མངོན་པ་གོང་འོག་ལ་སོགས་པའི་
བཤད་པ་ཟླ་བ་མང་པོ་སྦྲེལ་ཏེ་མཛད་པས། མཁས་ པ་ ཐམས་ ཅད་མགུ་བ་
བསྐྱེད། ཁྱད་པར་ཆོས་རྒྱལ་གྲགས་པ་འབྱུང་གནས་བ་ཐུགས་ལྷག་པར་གང་སྟེ།
ངེད་རང་གིས་བདག་རྐྱེན་བྱས་ནས་རེ་བ་ལས་ལྷག་པར་བློ་ཁེངས་པ་འདི་གཅིག་
253



པུ་ཡིན། ད་ནི་འདིས་ བདག་ གི་ ཡོངས་འཛིན་འོང་བར་འདུག་གསུང་ནས་
དགྱེས་པར་མཛད་དོ། སྐུ་ཚེ་འདིར་སྔ་ཕྱིར་བླ་མའམ་མཁས་པ་མང་པོ་བསྟེན་
པ་ནི། ཡབ་བསོད་ནམས་འོད་ཟེར་དང༌། རོང་སྟོན་སྨྲ་བའི་སེང་གེ། བཀྲ་
ཤིས་རྣམ་པར་རྒྱལ་བ། རྔོག་བྱང་ཆུབ་དཔལ་བ། དམར་སྟོན་རྒྱན་མཚན་འོད་
ཟེར། མཁན་ ཆེན་ བསོད་ ནམས་ མཆོག་ གྲུབ། མཁན་ ཆེན་ ཀུན་ རྒྱལ་ བ།
འཇམ་དབྱངས་དོན་གྲུབ་འོད་ཟེར། སློབ་དཔོན་ཡེ་ཤེས་རྒྱ་མཚོ། རྗེ་རིན་ཆེན་
རྒྱུན་མཚན། པཎྜི་ཏ་ནགས་ཀྱི་རིན་ཆེན། རྗེ་ཐམས་ཅད་མཁྱེན་པ་བྱམས་པ་
གླིང་བ་ཆེན་པོ་སོགས་གྲུབ་མཐའ་རིས་མེད་ཀྱི་བླ་མ་སུམ་ཅུ་ཙམ་བསྟེན་ཞིང་།
ལྷག་པར་འགོས་ལོ་ཙཱ་བ་གཞོན་ནུ་དཔལ་གྱི་དྲུང་ནས་ཕར་ཕྱིན་དང་། བཀའ་
གདམས་གཞུང་དྲུག སྔ་འགྱུར་གྱི་དབང་དང་རྗེས་གནང་མང་པོ། ཁྱད་པར་
ལོ་ཙཱའི་སྐད་དོད་དང༌། སྒྲའི་ས་རིས། དཔལ་དུས་ཀྱི་འཁོར་ལོ་དང་། སྒྲོན་
གསལ། ཀྱེ་རྡོར་སོགས་རྒྱུད་སྡེའི་བཤད་པ་ཇི་སྙེད་པ་གསན་ཏེ། མདོ་སྔགས་
གཞུང་ལུགས་རབ་འབྱམས་ལ་དོན་དང་མཐུན་པའི་མཁས་པ་ཆེན་པོར་གྱུར་ལ། །
གཞན་ཡང་། སྙན་དངགས་དང་གསོ་རིག བཟོ་རིག་ལ་སོགས་པ་མཁས་པ་ལ་
འོས་པའི་རིག་གནས་རྣམས་ལའང་ཆེས་བྱང་བར་མཛད། གསང་སྔགས་ཀྱི་
ཕྱག་ལེན་གར་དབྱངས་ བྲི་ཐིག་ལ་ སོགས་ པའང་མཁས་པའི་ཕུལ་དུ་གྱུར་པ་
དཀའ་བ་མེད་པར་མཁྱེན་ནས་མང་དུ་ ཐོས་ པ་ རྒྱ་མཚོའི་ཕ་རོལ་ དུ་ སོན་ཏེ་
མཁས་པའི་གྲགས་པས་ས་ཐམས་ཅད་ཁྱབ་པར་གྱུར་ཏོ། དགུང་ལོ་ཉེར་གཉིས་
པའི་ཐོག་ ཏུ་ ཁ་ཆེ་པཎ་ཆེན་གྱི་སྡོམ་བརྒྱུད་དྲི་མ་ མེད་ པའི་ཚོགས་ཆེན་ པའི་
མཁན་ཆེན་དོན་གྲུབ་དཔལ་བས་མཁན་པོ། ལས་ཀྱི་སློབ་དཔོན་རྗེ་འགོས་ལོ་ཙཱ་
བ་གཞོན་ནུ་དཔལ། གསང་སྡེ་བ་ཆེན་པོ་དཔལ་འབྱོར་བ་སྟེ། དགེ་འདུན་ཉི་
ཤུའི་ཚོགས་ཀྱི་དབུས་སུ་ཞུགས་པ་ཡོངས་སུ་རྫོགས་པ་དགེ་སློང་གི་དངོས་པོ་
བརྙེས་ཏེ། འཕགས་པ་དགྱེས་པའི་ཚངས་པར་སྤྱོད་པ་མཆོག་དང་ཡང་ལྡན་
པར་གྱུར་ཏོ། ཕྱིས་དཔལ་ཀརྨ་པ་ཞྭ་དམར་ཅོད་པན་འཛིན་པ་དཔལ་ཆོས་ཀྱི་
254



གྲགས་པའི་ཞལ་སྔར་རྔོག་དཀྱིལ་བདུན་གྱི་དབང་འབུལ་བ་གནང་བའི་ཚེ་རྔོག་
དཀྱིལ་བདུན་ཀ་ཡོངས་སུ་རྫོགས་པའི་མཐའ་འཇའ་འོད་ཀྱིས་ བསྐོར་བའང་
ཞལ་གཟིགས། ཙ་རི་ཏྲའི་གནས་ཆེན་པོར་གཤེགས་པ་ན་ཞིང་སྐྱོང་གི་སྐུ་དངོས་
སུ་བསྟན་ཏེ་འཕྲིན་ལས་བསྒྲུབ་ པ་དང་། གནས་དེར་མཚན་ལྡན་ ཐོད་པར་
བདུད་རྩི་རིལ་བུ་ལན་གཉིས་སུ་བསྒྲུབས་པའི་ཚེ་ཡང་སྨན་དྲིས་ནང་ཐམས་ཅད་
ཁྱབ་པ་དང་། སིངས་བུའི་རྫ་མ་ལས་བདུད་རྩི་ཟད་དུ་མེད་པའང་བྱུང༌། ལྷོ་
བྲག་མཁར་ཆུར་རྡོ་རྗེ་ནམ་མཁའ་ལྡིང་གི་མཚན་མ་བརྙེས་པ་དང་། གྲོ་བོ་ལུང་
དུ་སྐྱེས་མཆོག་མར་པ་དང་མཇལ་ཏེ་བྱིན་གྱིས་བརླབས་པ། དཔལ་བྱམས་པ་
གླིང་པ་ཆེན་པོའི་དྲུང་དུ་གནས་བརྟན་གྱི་སྨོན་ལམ་ཆེན་པོའི་ལུང་གསན་པའི་ཚེ།
སྟོན་པ་གནས་བརྟན་རྣམས་དང་བཅས་པ་སྙན་པར་དངགས་པའི་ཡུལ་བཀོད་
ཇི་ལྟ་བ་བཞིན་དུའང་གཟིགས། གཞན་ཡང་ལུང་བསྟན་དང་། ངོ་མཚར་བའི་
ལྟས་མང་པོ་བྱུང་། དམ་པ་འདིས་བསྟན་པ་ལ་བྱ་བ་མཛད་པའི་ཚུལ་ཡང་ཕན་
བདེ་མཐའ་དག་གི་རྩ་བ་སངས་རྒྱས་ཀྱི་བསྟན་པ་ཡིན་པར་དགོངས་ནས་བསྟན་
པ་ཡུལ་དུ་གནས་པའི་གཞི་རྟེན་དཀོན་མཆོག་ གསུམ་ གྱི་རྟེན་བཞེངས་ པར་
མཛད་པ་ནི། ཐོག་མར་རྗེ་ཉིད་ཀྱི་ཡབ་ཡུམ་གཉིས་ཀྱི་ནང་རྟེན་དུ་བྱམས་པའི་
ལོངས་སྐུ་རྒྱུན་མ་རྐང་གང་པ་གཅིག་དང༌། སྟོན་པའི་གསེར་སྐུ་མཐོ་གང་བ་
ཞིག དེ་ནས་དཔལ་རྩེད་ཐང་གི་གཙུག་ལག་ཁང་ཆེན་པོའི་རི་མོའི་ཤིང་རྩི།
བྱམས་པ་དང་དོན་གྲུབ་ཀྱི་ལྷ་ཆེན་རྒྱབ་མཐོ་ཉི་ཤུ་རྩ་གཉིས་རེ་ཡོད་པ་དང་།
བསམ་ཡས་ཁྲིམས་ ཁང་ གླིང་ཞིག་གསོས། དབུས་ན་བྱང་ཆུབ་ཆེན་པོ་གཙོ་
འཁོར་ཞི་བ་འཚོ་དང་། རྒྱལ་བ་མཆོག་དབྱངས་རྣམས་ ཀྱི་སྐུ། ཡབ་ རྗེའི་
གདུང་ཚ་བཞུགས་པའི་གསེར་འབུམ་གཉིས་རྣམས་དང་བཅས་པ་ན་ལན་དྲའི་
རྟེན་བཞེངས་ཡང་ལྷག་པར་འགྲུབ་པའི་རྐྱེན་ཕྱག་ལ་དར་བས་བཞེངས་པ་དང་
འདྲ་བར་སྣང་ལ། ཕྱིས་གྲྭ་ནང་བྱམས་པ་གླིང་དུ་རྗེ་ ཐམས་ ཅད་ མཁྱེན་པ་
བསོད་ནམས་རྣམ་པར་རྒྱལ་བའི་ཞལ་སྔ་ནས་ཀྱི་ཐུགས་དམ་དུ། རྗེ་འདི་ཉིད་
255



ཀྱིས་ལྷག་པར་ཡང་ཐུགས་ཁུར་བཞེས་ཏེ་སྦྱིན་པའི་བདག་པོ་ཆེན་པོ་ས་ལ་སྤྱོད་
པའི་དབང་ཕྱུག་དཔོན་རིན་ཆེན་བཟང་པོ་དང༌། དེའི་བཙུན་མོ་བསོད་ནམས་
དང་འབྱོར་བའི་དཔལ་གྱིས་མཐོ་ཞིང༌། མ་སྨད་པའི་སྙིང་སྟོབས་མཆོག་གིས་
གཏོང་བ་ལ་སོགས་པ་དཔལ་རྡོ་རྗེ་བདེ་མ། དེའི་སྲས་དཔོན་རིན་ཆེན་རྒྱལ་པོ་
མཆེད་དང་བཅས་པ་ལ་བརྟེན་ནས་ཆོས་ཀྱི་འཁོར་ལོ་བསྐོར་བའི་མཆོད་རྟེན་
བཀྲ་ཤིས་ སྒོ་ མང་ དཔངས་ སུ་ རྒྱུག་ འདོམ་ སུམ་ ཅུ་ རྩ་ ཕྱེད་དང༌ གསུམ་ དང་།
ཞིང་དུ་ངོས་ རེ་ ལ་ འདོམ་ ཉི་ ཤུ་རྩ་གཉིས་རེ་ཡོད་ པ། རྒྱུ་རྐྱེན་ བཀོད་ པས་
འཕགས་པ་དང་། རྒྱལ་བ་བྱམས་པའི་སྐུ་སྤྲུལ་སྐུ་བཟང་པོའི་འདུག་སྟངས་ཀྱིས་
བཞུགས་པ་རྒྱབ་མཐོ་ལྔ་བཅུ་རྩ་བདུན་ཡོད་ པ་ སྟེ། མཆོད་རྟེན་ ཟླ་བ་བཅོ་
བརྒྱད་དང༌། ལྷ་ཆེན་ཟླ་བ་བཅུ་བཞིའི་ཁོངས་སུ་གྲུབ་པར་མཛད་དེ་གྲུབ་པའི་
སྤྱོད་པ་སོ་སོའི་སྐྱེ་བོའི་ཡུལ་ལས་འདས་པའི་ལེགས་བྱས་ཀྱི་ལྷུན་པོ་ངོ་མཚར་གྱི་
བཀོད་པ་ཟད་མི་ཤེས་པར་འཆར་བ། འཇིག་རྟེན་ན་དཔེ་ཟླ་མ་མཆིས་པ་འདི་
དག་ནི་མཁས་བླུན་སྐྱེ་དགུ་མཐའ་དག་གིས་ལམ་གྱི་དཀའ་བ་ལ་མ་འཛེམས་པར་
བལྟ་ཞིང་ཕྱག་བྱ་བའི་འོས་སུ་གྱུར་པ་ཉིད་དེ། ཡི་གེའི་ལམ་གྱིས་ཕྱོགས་ཙམ་
ཡང་མཚོན་ པ་ མ་ ཡིན་ནོ། གཞན་ ཡང་ སྦྱིན་བདག་དེ་དག་ལ་བརྟེན་ནས།
དུས་གསུམ་སངས་རྒྱས་ཀྱི་སྐུ་ཤིན་ཏུ་ཆེ་བ་དང་། སྟོན་པ་གནས་བརྟན་བཅུ་
དྲུག་འཁོར་དང་བཅས་པའི་གསེར་སྐུ་སོགས་དང་། མཆིམས་ཕུ་སྤྱི་བོའི་སྒྲུབ་
ཁང་གཙུག་ལག་ཁང་རྟེན་དང་བཅས་པ་རྣམས་དང་། གྲྭ་ཐང་ལ་སོགས་པ་
ཞིག་གསོས་མཛད། འགྱུར་མཛད་པའི་ཚུལ་ཡང་། པཎ་ཆེན་བོད་དུ་ཕེབས་
པའི་ཚེ་གསུང་ཆོས་གནང་བ་མང་པོའི་ལོ་ཙཱ་མཛད་ལ། གཞུང་མང་པོ་འགྱུར་
བཅོས་ཀྱང་གནང་འདུག་སྟེ། ཚིག་དོན་གཉིས་ཀའི་ཐོག་ནས་འགྱུར་ཤིན་ཏུ་
བཟང་བར་སྣང༌། བསྟན་བཅོས་རྩོམ་པ་གནང་བ་ཡང་པོ་ཏི་བཅུ་གཉིས་ཙམ་
ཡོད། གཞན་ཡང་དམ་པ་འདིས་བསྟན་པའི་དོན་དུ་སྐུ་ཚེ་གང་པོར་བསྐྲུན་པར་
དཀའ་བའི་ཕྱག་རྗེས་འཇོག་གནང་མཛད་ནས་མཐར་དགུང་ལོ་ལྔ་བཅུ་རྩ་དགུ་
256



བཞེས་པ་རབ་བྱུང་བརྒྱད་པའི་ཆུ་སྟག་(༡༩༨༢)ལོར་སྐུ་གཤེགས་སོ། །
གཉལ་སྟོན་དཔལ་འབྱོར་ལྷུན་གྲུབ།
རྗེ་བཙུན་གཉལ་སྟོན་དཔལ་འབྱོར་ལྷུན་གྲུབ་ནི། ། རབ་བྱུང་བདུན་པའི་
མེ་ལུག་ལོ་ལ་འཁྲུངས། ། འཁྲུངས་མ་ཐག་ནས་དམ་པའི་མཚན་མས་ཕྱུག །
གསང་ཕུ་རིག་པའི་གྲྭ་རུ་ཆོས་ཞུགས་མཛད། ། བཤེས་གཉེན་ཆེན་པོ་རིན་ཆེན་
བྱང་ཆུབ་དང་། ། ཆོས་རྗེ་བ་སོ་ཤར་པ་ཤེར་ཆུང་སོགས། ། མཁས་དབང་མང་
དུ་བསྟེན་ནས་མདོ་སྔགས་ཀྱི། ། གཞུང་ལུགས་སྦྱངས་པས་མཁས་པའི་གྲགས་
པ་ཐོབ། ། བྱེ་རི་ཀ་བཞིའི་དྲུང་དུ་བསྙེན་རྫོགས་བསྒྲུབས། ། གསང་ཕུ་བྱང་རྩེ་
གཉིས་ཀྱི་གྲྭ་ཚང་དུ། ། འཆད་ཉན་མཛད་ཅིང་རིག་སྨྲ་རྩེ་ཉག་དང་། ། པཎ་
ཆེན་ཤཱཀྱ་མཆོག་ལྡན་རྩོད་པས་བཅོམ། ། སེ་ར་བྱེ་ཚང་སློབ་དཔོན་དང་པོ་
དང་། ། ལོ་ངོ་བཅོ་ལྔའི་རིང་ལ་མཁན་པོ་མཛད། ། དགུང་ལོ་ང་ལྔར་སེ་རའི་
ཁྲི་པར་ཕེབས། ། བསྟན་འགྲོའི་སླད་དུ་ཆོས་འཁོར་རྒྱ་ཆེར་བསྐོར། །
གཉལ་སྟོན་དཔལ་འབྱོར་ལྷུན་གྲུབ་ནི། རབ་བྱུང་བདུན་པའི་མེ་ལུག་
（༡༤ སྟེ ༧)ལོར་གཉལ་ཁུལ་དུ་འཁྲུངས། །
སྐུ་གཞོན་དུས་གསང་ཕུར་ཆོས་ཞུགས་མཛད་ནས་རྗེ་རིན་ཆེན་བྱང་ཆུབ་
དང་། ཆོས་རྗེ་བ་སོ་བ། ཤར་པ་ཤེར་ཆུང་སོགས་ བསྟེན་ནས་མདོ་སྔགས་
གཞུང་ལུགས་སྦྱངས་པས་མཁས་པའི་གྲགས་པ་ཐོབ།
རྗེ་ཧྥེ་རི་ཀ་བཞི་པའི་དྲུང་དུ་བསྙེན་རྫོགས་བསྒྲུབས། བྱང་རྩེ་གྲྭ་ཚང་དང་
གསང་ཕུ་གླེ་སེར་གྲྭ་ཚང་གཉིས་ལ་མཚན་ཉིད་ཀྱི་འཆད་ཉན་མཛད། པཎ་ཆེན་
ཤཱཀྱ་མཆོག་ལྡན་དང༌། རྩེ་ཉག་པ་ཐལ་འགྱུར་གྱིས་བཅོམ་པས་མཚན་སྙན་ཀུན་
ཏུ་ཟག་ གཞིས་ཀ་སྣེའུ་པའི་དཔོན་དཔལ་འབྱོར་རྒྱལ་པོ་དང་། དབོན་ས་
257



བུ་ཁྲིད་དཔལ་འཛོམས་གཉིས་ཀྱིས་སེ་ར་བྱེས་ཚང་བཙུགས་པའི་བྱེས་ཀྱི་སློབ་
དཔོན་དང་པོ་དེ་རྗེ་འདིས་མཛད། །
ལོ་བཅོ་ལྔའི་རིང་གྲྭ་ཚང་དེའི་མཚན་ཉིད་ཀྱི་འཆད་ཉན་མཁན་པོ་མཛད།
དགུང་ལོ་ང་ལྔ་པ་ལ་སེ་རའི་ཁྲི་པར་ཕེབས་ཏེ་ཆོས་འཁོར་རྒྱ་ཆེར་བསྐོར།
དགུང་ལོ་གྱ་བརྒྱུད་ཤིང་ཁྱི་( ༡༥ ༡༩)ལོར་དགོངས་པ་ཆོས་དབྱིངས་སུ་
ཐིམ། གསུང་འབུམ་པོད་གཅིག་དེང་ཡང་བཞུགས།
ཟུར་མཁར་བ་མཉམ་ཉིད་རྡོ་རྗེ།
ཚེ་ཡི་རིག་པ་འཛིན་ པའི་ཁྱུ་མཆོག་ སྟེ། ། མཁས་དབང་ཟུར་མཁར་
མཉམ་ཉིད་རྡོ་རྗེ་ནི། ། ། འཁྲུངས་ཡུལ་དྭགས་པོ་ཆུང་ནས་སྨན་པ་སྦྱངས། ། མི་
རིང་མཁས་པའི་གོ་སར་བདེ་བླག་འཁོད། ། རྒྱུད་བཞིའི་འགྲེལ་སོགས་སྨན་
གཞུང་མང་པོ་མཛད། ། ཁྱད་པར་ཤར་ཕྱོགས་མངོན་དགའི་ཡུལ་ཞེས་པར། །
མཐའ་སྐོར་སྨན་པ་ཀུན་བསྡུས་སྐྱེ་དངོས་ལ། ། ལེགས་པར་བརྟག་སྟེ་རིན་ཆེན་
འཁྲུངས་དཔེ་མཛད། ། བགྲང་བྱ་དར་མར་སྐུ་ཚེའི་འཕེན་པ་རྫོགས། ། དེ་
རྗེས་གདུང་རྒྱུད་བློ་གྲོས་རྒྱལ་པོ་བྱོན། ། ཟུར་ལུགས་དར་སྤེལ་མེས་པོའི་ཞལ་
ལུང་བརྩམས། ། གནའ་རབས་ཡིག་ཆ་ཀུན་ལ་རྟོག་དཔྱོད་མཛད། ། གྲྭ་ཐང་
པར་མ་ ཞེས་ གྲགས་ སྔ་ ཤོས་ ཀྱི། ། རྒྱུད་ བཞིའི་ པར་ གྱི་ ཐོག་ མ་ བརྐོ་བར་
མཛད། ། སྨན་ལྗོངས་གསོ་རིག་ལོ་རྒྱུས་རྡོ་རིང་ངོས། ། ཟུར་ལུགས་གཉིས་ཀྱི་
མཚན་བྱང་བརྗིད་པར་གསལ། ། ་་།
་ ཟུར་མཁར་ བ་ མཉམ་ ཉིད་རྡོ་རྗེ་ནི། རབ་ བྱུང་ བདུན་ པའི་ ས་ལུག་
（༡༩༣༩)ལོར་དྭགས་པོའི་ ས་ ཁོངས་ལ་ ཐོག་ གྲོང་ཚོར་སྐུ་འཁྲུངས། (དཔལ་
འཁོར་ཆོས་སྡེའི་མཆོད་རྟེན་བཞེངས་པའི་ལོ་དང་མཚུངས།) སྐུ་ཆུང་ངུའི་དུས་ནས་
258



འབྲི་ཀློག་ལ་བརྩོན་ཞིང་། བྱང་སེམས་དང་ལྡན་པའི་ཁྱེའུ་གཞན་དང་མི་འདྲ་
བ་ཞིག་ཡོད། ཕྱིས་རང་གི་ཐུགས་རྒྱུད་མཐུན་པར་སྨན་པ་སློབ་པས་མྱུར་བར་
མཁས་པའི་གོ་སར་འགྱིང༌། རྒྱུད་བཞིའི་འགྲེལ་བ་སོགས་གསོ་དཔྱད་སྐོར་གྱི་
སྨན་གཞུང་མང་པོ་མཛད་པ་དང༌། རྒྱུད་འཛིན་གྱི་སློབ་མའང་མང་དུ་བསྐྱངས།
ལྷག་དོན་ཤར་ཕྱོགས་མངོན་དགའ་ཞེས་པའི་ས་ཆར། གཉལ། ལོར།
བྱར། ཨེ། ཉང་། ཀོང་སོགས་མཐའ་སྐོར་དུ་གནས་པའི་ས་ཁུལ་མང་པོའི་
སྨན་པ་ བསྡུས་ ནས་ སྐྱེ་ དངོས་ ལ་ རྟོག་ ཞིབ་ ཞིབ་ ཅིང་ ཕྲ་ བ་ མཛད་ པ་ དང་།
གཞུང་ལུགས་དང་དོན་དངོས་བསྟུན་ཏེ་རིན་ཆེན་འཁྲུངས་དཔེའམ་སྨན་ངོ་
གསལ་བྱེད་ལ་སོགས་པའི་བསྟན་བཅོས་མང་པོ་བརྩམས།
སྐུ་ཚེ་གང་པོར་གཞན་དོན་གྱི་བྱ་བ་ཁོ་ན་མཛད་དེ་དགུང་ལོ་སུམ་ཅུ་སོ་
བདུན་རབ་བྱུང་བརྒྱད་པའི་ཤིང་ལུག་(༡༩༧༥)ལོར་དགོངས་པ་རྫོགས།(པཎ་
ཆེན་བྱམས་པ་གླིང་པ་གཤེགས་པའི་ལོ་དང་མཚུངས།)
དེ་ཡང་ཟུར་མཁར་བ་མཉམ་ཉིད་རྡོ་རྗེ་ཁོང་དགུང་ལོ་སུམ་ཅུ་སོ་བདུན་
ལས་མ་བཞུགས་ཀྱང་མཛད་པ་རླབས་ཆེན་དེ་ལྟ་བུ་སྐྱེ་འགྲོའི་དོན་དུ་དེང་ཡང་
གནས་པ་ནི་གཞན་གྱིས་བསྐྲུན་པར་དཀའ་བ་ཞིག་ཡིན་པ་མཁས་རྒུ་མགྲིན་
གཅིག་ཡིན། །
དེ་རྗེས་ཡང་རབ་བྱུང་དགུ་པའི་ས་སྦྲུལ་( ༡༥༠༩)ལོར་(ལོ་འདི་ནི་རྒྱལ་བ་
དགེ་འདུན་རྒྱ་མཚོས་རྒྱལ་མེ་ཏོག་ཐང་བཏབ་པའི་ལོ་དེ་ཡིན།) ཟུར་མཁར་བ་མཉམ་
ཉིད་རྡོ་རྗེའི་གདུང་རྒྱུད་ཟུར་མཁར་བ་བློ་གྲོས་རྒྱལ་པོས་ཟུར་ལུགས་དར་སྤེལ་
མཛད་ཐོག་དགུང་ལོ་སོ་བཞི་པ་རབ་བྱུང་དགུ་པའི་ཆུ་སྟག་ལོར་(ལོ་འདི་ནི་རྒྱལ་
བདགེ་འདུན་རྒྱ་མཚོ་འདས་པའི་ལོ་དེ་ཡིན།)རྩ་རྒྱུད་ཀྱི་《མེས་པོའི་ཞལ་ལུང་》
མོས། ་་་་་་་་་་་་་་་་་་་་་་
ཧཱུྃ''༡ གཞན་ཡང་གནའ་རབས་ཀྱི་ཡིག་ཆ་ཚད་ལྡན་རྣམས་ལ་ཁུངས་བཅོལ་ཏེ་
རྒྱུ ར་ཞུ་དག་མཛད་ཅིང་། གཞན་གྱི་རྒྱབ་སྐྱོར་འོག་གྲྭ་ཐང་པར་མ་ཞེས་
，-
..



རྒྱུད་བཞིའི་པར་སྔ་ཤོས་སུ་བརྐོ་བར་མཛད་པ་ནི། སྐབས་དེ་དུས་ཀྱི་གསོ་རིག་
དོན་གཉེར་མཁན་རྣམས་ལ་སྐོམ་པ་ཆུ་འདོད་ལྟ་བུའི་གསོས་སུ་སྨིན། །
མདོར་ན་ཟུར་མཁར་བ་མཉམ་ཉིད་རྡོ་རྗེ་དང་། ཟུར་མཁར་བ་བློ་གྲོས་
རྒྱལ་པོ་གཉིས་ནི་ལྗོངས་ཕྱི་ནང་དུ་སྐད་གྲགས་ཁྱབ་པའི་ཟུར་ལུགས་ཀྱི་སྨན་པ་
མཁས་ཅན་ཉི་ཟླ་ཟུང་གཅིག་ཡིན་པར་བསྙོན་དུ་མེད་དོ། །
གཏེར་སྟོན་ཨོ་རྒྱན་པདྨ་གླིང་པ།
གཏེར་སྟོན་རྒྱལ་པོ་ལྔ་ཡི་བཞི་པ་སྟེ། ། གཏེར་གྱི་བདག་པོ་པདྨ་གླིང་པ་
ནི། ། རབ་བྱུང་བརྒྱད་པའི་ལྕགས་ཕོ་རྟ་ཡི་ལོར། ། མོན་ཡུལ་བུམ་ཐང་ཞེས་
པའི་ཡུལ་དུ་འཁྲུངས། ། ཆུང་ནས་དམ་པའི་རིགས་སད་ཐམས་ཅད་མཁྱེན། །
ཁྱད་པར་སྤྲེལ་ལོ་སྟོན་ཟླའི་ཚེས་བཅུ་ལ། ། གུ་རུས་ཞལ་དངོས་གཟིགས་ནས་
བྱིན་གྱིས་བརླབས། ། གཏེར་ཁ་བརྒྱ་རྩ་བརྒྱུད་ཀྱི་ཁ་བྱང་གནང་། ། ཕྱག་ན་
སྒྲོན་མེ་བསྣམས་ནས་མཚོ་ནང་གཤེགས། ། ཕྱིར་ལོག་བྱོན་དུས་སྒྲོན་མེ་སྔར་
བཞིན་འབར། ། ད་དུང་གཏེར་སྒྲོམ་རྫ་མ་ཙམ་ཞིག་བསྣམས། །ཀུན་ཀྱང་ངོ་
མཚར་དད་པའི་གནས་ལ་བཀོད། ། བསམ་ཡས་མཆིམས་ཕུ་སོགས་ནས་ལུང་
བསྟན་ལྟར། ། ཆོས་གཏེར་ནོར་གཏེར་ལ་སོགས་ཐེངས་མང་བཞེས། །གཏེར་
སྟོན་དྲུག་དང་གྲུབ་ཐོབ་དྲུག་ལ་སོགས། ། ཉིད་དང་མཉམ་པའི་སློབ་མ་མང་དུ་
བསྐྱངས། །
གཏེར་སྟོན་རྒྱལ་པོ་ལྔའི་བཞི་པར་བསྔགས་མངའ་བདག་སྲས་མོ་ལྷ་ལྕམ་
པདྨ་གསལ་གྱི་དག་པའི་སྐྱེ་བོ་ལྔའི་མཐའ་མ་ཨོ་རྒྱན་པདྨ་གླིང་པ་ནི། མོན་བུམ་
ཐང་དུ་ཡབ་དོན་གྲུབ་བཟང་པོ་དང་། ཡུམ་གྲོང་མོ་དཔལ་འཛོམས་གཉིས་ཀྱི་
སྲས་སུ་རབ་བྱུང་བརྒྱད་པའི་ལྕགས་རྟ་(༡༩༥༠)ལོར་ངོ་མཚར་བའི་ལྟས་དུ་མ་
260



དང་བཅས་ཏེ་སྐུ་བལྟམས། ཀུན་མཁྱེན་དྲི་མེད་འོད་ཟེར་གྱི་སྐྱེ་བ་དེ་མ་ཐག་
པར་གྱུར་པས་ཆུང་ངུ་ནས་དམ་པའི་རིགས་སད། ཡིག་རིགས་དང་བཟོ་གནས་
སོགས་མ་བསླབ་པར་མཁྱེན། ཁྱད་པར་སྤྲེལ་ལོ་སྟོན་ཟླའི་ཚེས་བཅུའི་ཉིན་ཡི་གེ་
དྲུག་མའི་གནས་སུ་ ཨོ་རྒྱན་རིན་པོ་ཆེས་ཞལ་དངོས་སུ་བསྟན་ནས་བྱིན་གྱིས་
བརླབས། གཏེར་ཁ་ཆེན་པོ་བརྒྱ་རྩ་བརྒྱུད་ཀྱི་ཁ་བྱང་ཕྱག་ཏུ་གནང་བ་ལྟར་
དགུང་ལོ་ཉེར་བདུན་པར། ཟབ་གཏེར་ཐམས་ཅད་ཀྱི་ཐོག་མ་རྫོགས་ཆེན་ཀློང་
གསལ་གྱི་སྐོར་རྣམས་སྣ་རིང་བྲག་གི་ཉེ་ལོགས་སྟང་ཆུ་རྒྱ་མདུད་དུ་འཁྱིལ་བའི་
མེ་འབར་མཚོར་གྲགས་པ་ནས། ཁྲོམ་ཚོགས་མང་པོའི་དབུས་སུ་ཕྱག་ན་སྒྲོན་མེ་
ཞིག་བསྣམས་ནས་མཚོ་ནང་དུ་ཐོགས་མེད་གཤེགས། སླར་ཕྱག་གི་སྒྲོན་མེའང་
མ་ཤི་བར་གཏེར་སྒྲོམ་ཆེན་པོ་རྫ་མ་ཙམ་ཞིག་མཆན་དུ་བཅུག་ནས་ཕེབས་པས་
ཐམས་ཅད་ངོ་མཚར་ཡིད་ཆེས་ཀྱི་དད་པར་བཀོད་པ་ལ་བརྟེན་རྩོད་པ་དང་བྲལ་
བའི་སྙན་གྲགས་ཀྱིས་ ས་ སྟེང་དུ་ཉི་ ཟླ་ ལྟར་ ཁྱབ་ པར་ གྱུར། དེས་མཚོན་ཏེ་
བསམ་ཡས་མཆིམས་ཕུ་ནས་རྫོགས་ཆེན་ཀུན་བཟང་དགོངས་འདུས། གཞན་
ཡང་གཏེར་གནས་སོ་སོ་ནས་རྫོགས་ཆེན་གཉིས་མེད་རྒྱུད་བུ་ཆུང་གི་སྐོར་དང༌།
བླ་མ་ནོར་བུ་རྒྱ་མཚོ། ཐུགས་རྗེ་ཆེན་པོ་མུན་སེལ་སྒྲོན་མེ། བཀའ་བརྒྱུད་
ཐུགས་ཀྱི་མེ་ལོང་ཕུར་པ་ཡང་གསང་སྲོག་གི་སྤུ་གྲི། བདུད་རྩི་སྨན་སྒྲུབ་ཀྱི་སྐོར་
ཏེ་བཀའ་ཕུར་སྨན་གསུམ། ཕྱག་རྡོར་དྲེགས་འདུལ་དང་གཏུམ་ཆུང་། དྲག་པོ་
ཆེ་འབྲིང་ཆུང་གསུམ། ཚེ་ཁྲིད་རྡོ་རྗེ་ཕྲེང་བ། ཚེ་སྒྲུབ་ནོར་བུ་ལམ་ཁྱེར། ནག་
པོ་སྐོར་ གསུམ། ལས་ ཕྲན་ གྱི་ སྐོར་ སོགས་ མང༌ དུ་ བཞེས་ ཤིང་། དེ་ དང་
མཚུངས་པར་མྱང་གྲོལ་སྐྱེ་བདུན་སྐུ་ཚབ་པདྨ་གུ་རུ་སོགས་དམ་རྫས་རྟེན་གསུམ་
གྱི་རིགས་ཀྱང་བསམ་གྱིས་མི་ཁྱབ་པ་དང་། ཁྱད་པར་ལྷོ་སྐྱེར་ཆུའི་ལྷ་ཁང་
དཔལ་ཚབ་གསུམ་པའི་ལྷ་ཁང་དང་མཚུངས་པ་དེ་ཉིད་སྔོན་མི་སྣང་བ་ལ་གཏེར་
སྟོན་འདིས་རི་སུལ་ཞིག་ནས་ས་རྡོ་རྣམས་བསལ་ཏེ་ལྷ་ཁང་དེང་སང་ཀུན་གྱི་
མཇལ་དུ་ཡོད་པར་མཛད། ནོར་གཏེར་ཡང་ཆོས་རྒྱལ་གྱི་བླ་གཡུ་རིན་པོ་ཆེ་
261



འོད་འབར། བླ་གཡུ་སྟོང་རི་འོད་འབར། བླ་གཡུ་གངས་རི་ཁང་དམར། ལྷ་
ལྕམ་གྱི་ན་བཟའ་སྲུབ་མེད་པ། མེ་ལོང་རྒྱང་གསལ་ལ་སོགས་རྒྱལ་བརྒྱུད་ཀྱི་
ནོར་སྣ་ཁྱད་འཕགས་མང་པོའང་གཏེར་ནས་བཞེས། གཏེར་ཁ་བརྒྱ་རྩ་བརྒྱུད་
ཀྱི་ཁ་བྱང་ཕྱག་ཏུ་བྱུང་ནའང་ཕྱེད་ཙམ་ལས་བཞེས་མ་ཐུབ། ཕྱིས་གཏེར་སྟོན་
སྐུ་གཤེགས་ ཁར་ སྲས་ ཀྱིས་ འདོན་ཆོག་ པར་གསོལ་བ་བཏབ་ པས་ཁྱེད་ཀྱིས་
གཏེར་ཆོས་ཐོན་པར་དཀའ་ཡང་དམ་ཚིག་གཙང་མར་བསྲུང་ཞིང་བདག་རང་
ལ་གསོལ་བ་བཏབ་ན་ཕྲན་བུ་རྙེད་པའང་སྲིད་གསུངས་པ་བཞིན་ཐུགས་སྲས་ཟླ་
བས་ཀྱང་གཏེར་ཁ་འགའ་ཞིག་སྤྱན་དྲངས་པར་གྲགས། གཞན་ཡང་ཡ་མཚན་
ཆེ་བའི་མཛད་པ་བསམ་གྱིས་མི་ཁྱབ་ཅིང་། མ་འོངས་པ་ན་པདྨ་བཀོད་པའི་
ཞིང་ཁམས་སུ་སངས་རྒྱས་རྡོ་རྗེ་སྙིང་པོ་ཞེས་བྱ་བར་གྱུར་བའི་ལུང་བསྟན་དང་།
ད་ལྟའི་འབྲེལ་ཐོགས་རྣམས་ཀྱང་ཞིང་དེར་སྐྱེས་ནས་སངས་རྒྱས་དེའི་འདུལ་
བྱར་འགྱུར་བར་གསུངས་སོ། ཐུགས་སྲས་སློབ་མའི་ཚོགས་ཀྱང་གཏེར་ལུང་
ལས། ལས་ ཀྱིས་ འབྲེལ་ བ་ ཁྲི་ ཕྲག་ གཅིག༔ སྨོན་ལམ་ འབྲེལ་ བ་ སྟོང་ རྩ་
གཉིས༔ ཟབ་མོའི་གནད་ཀྱིས་འབྲེལ་བཅུ་གཅིག༔ དཀྱིལ་འཁོར་འཛིན་
པའི་བུ་བདུན་དང༌༔ ཐུགས་ཀྱི་སྙིང་སྲས་གསུམ་དུ་འབྱུང༌༔ ཞེས་གསུངས་པ་
དང་མཐུན་པར་བསམ་གྱིས་མི་ཁྱབ་པར་བྱོན་པའི་ནང་ནས། གཙོ་བོར་གྱུར་པ་
སྤྲུལ་པའི་གཏེར་སྟོན་དྲུག གྲུབ་ཐོབ་ཆེན་པོ་དྲུག གྲུབ་རྟགས་མངོན་སུམ་
ཐོན་པའི་བུ་ཆེན་དྲུག གཏེར་སྟོན་ཉིད་དང་དགོངས་པ་མཉམ་པའི་ཇོ་གདན་
མཁན་ཆེན་ཚུལ་ཁྲིམས་དཔལ་འབྱོར། ནང་སོ་རྒྱལ་བ་དོན་གྲུབ། སྤྲུལ་སྐུ་
མཆོག་ལྡན་མགོན་པོ་སྟེ་ཐུགས་ཀྱི་སྲས་གསུམ། རིགས་གསུམ་མགོན་པོའི་སྤྲུལ་
པ་སྐུའི་ སྲས་ མཆེད་ བཞི་ སོགས་བྱོན་ ཞིང༌། དེའི་ ནང་ ནས་ ཀྱང་ སྤྱན་ རས་
གཟིགས་ཀྱི་སྤྲུལ་པ་ཐུགས་སྲས་ཟླ་བ་བྱིན་རླབས་ནུས་རྩལ་བསམ་གྱིས་མི་ཁྱབ་
ཅིང་ཡབ་ཀྱི་དགོངས་པ་ལོན་པ་ལ་བརྟེན་འཕྲིན་ལས་རྒྱ་ཆེ་བས། ས་སྐྱ་བདག་
ཆེན། འབྲི་གུང་རིན་ཆེན་ཕུན་ཚོགས། ཞྭ་དམར་བ་དཀོན་མཆོག་ཡན་ལག
262



དཔའ་བོ་ཆོས་རྒྱལ་དོན་གྲུབ་སོགས་ཀྱིས་སྐྱེས་ཆེན་དམ་པར་བསྔགས་ཤིང་བླ་
མར་བཀུར་བ་དང༌། དབུས་གཙང་ལྷོ་མོན་གྱི་མི་ཆེན་ཡོད་རྒུས་ཞབས་ནས་
བཏེགས་པས་གཞན་ཕན་འཕྲིན་ལས་བསམ་གྱིས་མི་ཁྱབ་ཀྱང་སྦས་པའི་རྣལ་
འབྱོར་གྱི་ཚུལ་མཛད།
ཟབ་ཆོས་ཀྱི་རྒྱུན་འཛིན། སྤྲུལ་སྐུ་སྣ་ཚོགས་རང་གྲོལ་དང༌། དབུ་མཛད་
དོན་གྲུབ་དཔལ་འབར་ཏེ། མཚུངས་མེད་ཆོས་རྗེ་རྣམ་གཉིས་ཞེས་ཡོངས་སུ་
གྲགས།
ལྷོ་བྲག་ལྷ་ལུང་གི་གདན་སར་པད་གླིང་ཉིད་ཀྱི་གསུང་སྤྲུལ་དང་། ཐུགས་
སྲས་སྤྲུལ་པའི་སྐུ་རིམ་བརྒྱུད་ནས་བཟུང་ཞིང་སྤེལ་བས་ད་ལྟའི་བར་ལྷོ་མོན་
དབུས་གཙང་མདོ་ཁམས་ཡུལ་གྱི་མཐར་ཐུག་བར་ཁྱབ་ཅིང་། དབང་ལུང་ཁྲིད་
རྒྱུན་མཐའ་དག་མ་ཉམས་བར་དེང་ཡང་བཞུགས་ཡོད་དོ། །
སྨན་ལུང་པ་ཤཱཀྱ་འོད་དེ།
ཡར་ཀླུང་སྤྲུལ་སྐུ་མཆེད་ལྔའི་ཡ་གྱལ་ཏེ། ། ལྷ་རྗེ་སྨན་ལུང་ཤཱཀྱ་འོད་དེ་
ནི། ། ད་ལྟ་ཆོས་ལྡན་དགོན་རོལ་གནས་ས་དང་། ། སྔར་གྱི་སྨན་ལུང་དགོན་
པའི་ཆོས་ཀྱི་བདག ། ཆུང་ནས་གྲུབ་པ་བརྙེས་པས་གྱང་རོལ་ལ། ། སྐུ་རྒྱབ་
གཏད་པའི་རྗེས་ཤུལ་ཝ་ལེར་གསལ། ། ཐུན་མིན་ཆོས་གྲྭ་འདི་ན་རྒྱུད་འབུམ་
གྱི། ། རས་མ་བརྒྱ་ཕྲག་མང་པོ་རིམ་པར་བྱུང་། ། བསོད་ནམས་རྒྱལ་མཚན་
དྲུང་ནས་ གཞུང་མང་ གསན། ། སྨན་སྒྲུབ་ མཛད་ པས་ ཡུལ་ གྱི་ནད་ཡམས་
སོགས། ། ཞི་ཞིང་《གསང་བ་སྙིང་པོའི་ཁོག་དབུབ་》དང་། །《ཌི་ཀ་རྒྱུད་དོན་
རྣམ་ངེས་》ལ་ སོགས་ བརྩམས། ། འདི་ ཡི་ སློབ་ མ་ དྭགས་ པོ་ སངས་ རྒྱས་
བརྒྱུད། ། རིམ་པར་མཁས་པའི་དབང་པོ་མང་དུ་བྱུང༌། ། གཏེར་ཁ་གོང་འོག་
263



དུས་ལའང༌ སྨན་ ལུང་ པའི། ། བརྒྱུད་ པ་ ཆོས་ ཀྱི་ བདག་ པོར་ གྱུར་ ཅེས་
གྲགས། ། སྐྱི་ཆོས་སེང་གེའི་སློབ་མ་སྨན་ལུང་པ་ཤཱཀྱ་འོད་དེ་ནི། འཕྱོང་པོ་ཁ་
རུའི་ཉང་སྟོན་ཆེན་པོར་སྲས་ལྔ་བྱུང་བ་ལ་ཡར་ཀླུང་སྤྲུལ་སྐུ་མཆེད་ལྔར་གྲགས་
པའི་ཆེ་ཤོས་ཡིན། །
འཁྲུངས་ས་ཡར་ཀླུང་ཡིན་པ་དང༌། དགོན་མིང་སྨན་ལུང་ཟེར་བས་ཡར་
ཀླུང་སྨན་ལུང་ཤཱཀྱ་འོད་ཅེས་ཀྱང་བྱ།
ཚིགས་གཉིས་པ་ཆོས་ལྡན་པའི་གདན་ས་ད་ལྟ་ཆོས་ལྡན་ཞེས་པའི་དགོན་
རོལ་དེ་ག་རང་ཡིན།
མཚན་དངོས་ལ་མགོན་པོ་རྡོ་རྗེ་ཞེས་ཞུ་ཞིང་། སྒྲུབ་པ་ ཤིན་ཏུ་བརྙེས་
པས་གྱང་ལ་སྐུ་རྒྱབ་གཏད་པའི་རྗེས་ཐིམ་གྱི་སོང་བའི་ཤུལ་ཡང་མཇལ་རྒྱུ་ཡོད།
སྔར་གནས་འདིར་ཆོས་གྲྭ་ཆེན་པོ་ཆགས་པ་མ་ཟད། རྒྱུད་འབུམ་གྱི་རས་
མའང་ཤིན་ཏུ་མང་པོ་བྱུང་ཞིང་། སྨན་སྒྲུབ་མཛད་པས་ཡུལ་འདིར་ནད་ཡམས་
དང༌། སྡིག་སྒྲིབ་སོགས་དཀོན་པར་གྲགས། །
སྲུང་མ་ཤིན་ཏུ་མཐུ་ནུས་ཆེ་བས་དུས་ད་ལྟའང་དགོན་ཤུལ་སྲུང་བ་དང་།
ལྷ་འདྲེ་རྣམས་དམ་ཚིག་ལ་ཤིན་ཏུ་གནས་པ་ཞིག་ཡིན། ཚིགས་འོག་མ་གསུམ་
ལ་སྐལ་ལྡན་པ་དང༌། དུར་ཁྲོད་པ། དབང་རྒྱལ་བ་ཞེས་གྲགས། །
དེ་ལས་འདིར་ཚིགས་དང་པོ་སྨན་ལུང་པ་ཤཱཀྱ་འོད་ཀྱིས་སྐྱི་ཆོས་ཀྱི་སེང་གེ་
ལས་མདོ་སྒྱུ་འཕྲུལ་རྣམས་ལེགས་པར་བསླབ། ཕྱིས་གླན་ཤཱཀྱ་འོད་པོའི་སྲས་
གླན་མཁས་པ་བསོད་ནམས་རྒྱལ་གྱི་དྲུང་ནས་ཀྱང་གཞུང་མང་དུ་གསན་ནས་
《གསང་བ་སྙིང་པོའི་ཁོག་དབུབ་》དང་《ཌི་ཀ་རྒྱུད་དོན་རྣམ་ངེས་》ལ་སོགས་
པའི་བཀའ་རྩོམ་མང་དུ་མཛད། འདིའི་སློབ་མ་དྭགས་པོའི་སངས་རྒྱས་གོང་ལ་
བ་ཡིན་པ་དང་། དེ་ལ་སློབ་མ་བླ་མ་ གཉེན་ལ་སོགས་པ་མང་དུ་བྱུང་ཞིང་།
གཙོ་བོ་གོ་འཇོ་བདག་པོའི་བླ་མར་གྱུར་ནས་ཁམས་སུ་མཛད་འཕྲིན་ཤིན་ཏུ་རྒྱས་
པར་གྱུར།
264



ཡང་སྨན་ལུང་པ་དབོན་ཤཱཀྱ་འབུམ་པས་ཀྱང་གསང་བ་སྙིང་པོའི་བཤད་
པ་མཁས་པར་བསླབས།
དེ་ལས་ མཁས་གྲུབ་ཆོས་ དཔལ་ ཡབ་ སྲས་ གཉིས་ ཀྱིས་ གསང་ སྙིང་ གི་
བཤད་པ་ལེགས་པར་ནོད། །
སྨན་ལུང་པའི་བརྒྱུད་པ་དེ་དག་ནི་གཏེར་ཁ་གོང་འོག་ལའང་གནས་དུས་
དེར་ཆོས་ཀྱི་བདག་པོར་གྱུར་པ་ཞིག་ཡིན་ནོ། །
རྒྱལ་སྨན་པ་སངས་རྒྱས་གྲགས།
སྒྲོ་ཕུག་ཆེན་པོའི་སློབ་བརྒྱུད་འཕྱོངས་རྒྱས་པ། ། རྒྱལ་སྨན་སངས་རྒྱས་
གྲགས་ཀྱིས་ གཞོན་ ནུའི་ དུས། ། ནོར་ ལྷ་ ཛམ་ བྷ་ བསྒྲུབས་ པས་ ལམ་ ཟུར་
ནས། ། སྟེས་དབང་གསེར་གྱི་དངོས་གྲུབ་མང་པོ་རྙེད། ། དེ་ནས་གྲ་ཕྱི་ཁང་
དམར་ཕྱོགས་སུ་བྱོན། ། ཁྱུང་པོ་ཁྲོ་བོ་མཇལ་ཞིང་ཕྱག་ཕྱིར་འབྲངས། ། ལྷན་
དུ་ཡང་དག་སྒྲུབ་པ་མཛད་པ་ན། ། མར་མེ་དགུ་ པས་ ཞལ་ ཡང་དངོས་ སུ་
གཟིགས། ། དེ་རྗེས་གཙང་དུ་ཕེབས་ནས་སྒྲོ་ཕུག་པའི། ། སློབ་མ་རྣམས་ལས་
མདོ་དང་སྒྱུ་འཕྲུལ་སོགས། ། ཕྲ་ཞིབ་བློ་དང་རྟོག་དཔྱོད་ཟབ་མོས་གསན། །
གཞན་དྲིང་མི་འཇོག་མཁས་པའི་གོ་འཕང་ཐོབ། ། སྐུ་ཚེའི་སྨད་དུ་རྡོ་ཐོག་ཐེལ་
དགོན་བཏབ། ། བརྒྱུད་འཛིན་སློབ་མ་སྤྱི་དང་ཁྱད་པར་དུ། ། ཆོས་ཀྱི་སེང་
གེས་གོང་མའི་སྤྱན་སྔར་བྱོན། ། རྩ་ཆེའི་སྐྱེས་དང་ཚད་མཐོའི་བསྔགས་བརྗོད་
གནང་། །
སྒྲོ་ཕུག་པ་ཆེན་པོའི་སློབ་བརྒྱུད་འཕྱོངས་རྒྱུས་རྒྱལ་སྨན་པ་སངས་རྒྱས་
གྲགས་ནི། རུས་གཉའ། ཡུལ་འཕྱོངས་རྒྱུས་རྒྱལ་སྨན་དུ་འཁྲུངས། གཞོན་
ནུའི་དུས་ནས་ནོར་ལྷ་ཛམ་བྷ་ལ་བསྒྲུབས་ཀྱང་དངོས་གྲུབ་མ་ཐོབ་གོང་ཞིང་ཁ་
265



ཆུང་ཆུང་ཞིག་ཡོད་པ་དེའང་ཚུས་འཁྱེར།
གང་སར་བྱ་བྲལ་གྱི་ཚུལ་དུ་བྱོན་པས་ཁྱིམ་ཚང་ཕྱུག་པོ་ཞིག་གི་ཕྲུ་གུ་མཛེ་
ནད་ཀྱིས་ཤི་བ་ཞིག་གི་རོ་སྐྱེལ་མཁན་མ་བྱུང་བར་བསྡད་ཡོད་པ་གཟིགས་པས།
སྙིང་རྗེ་དྲག་པོ་སྐྱེས་ཏེ་རྟོག་མེད་མཛད་ནས་རོ་ལས་གནང་བར་བསྐྱོད་པས་ལམ་
བར་ནས་གསེར་མང་པོ་རྙེད། དེ་ཛམ་བྷ་ལྷས་དངོས་གྲུབ་གནང་བ་ཡིན་པར་
དགོངས། དེ་ནས་གྲ་ཕྱི་ཁང་དམར་དུ་བྱོན་པས་ ཁྱུང་པོ་ཁྲོ་བོ་དང་མཇལ།
ཁོང་ཡང་དག་བསྒྲུབ་པའི་ཕྱག་ཕྱིར་བྱོན་པས་ལྷན་དུ་སྒྲུབ་པ་མཛད་སྐབས་ཡང་
དག་མར་མེ་དགུ་པས་ཞལ་དངོས་སུ་གཟིགས། །
དེ་ནས་གཙང་དུ་བྱོན་ནས་གསང་བདག་སྒྲོ་ཕུག་པའི་སློབ་མ་བྱ་ཆེན་པོའི་
དབོན་པོ་ཞིག་ལས་མདོ་དང་སྒྱུ་འཕྲུལ་ལ་སོགས་པའི་གཞུང་ཆེ་ཆུང་མང་པོ་ཞིབ་
ཅིང་ཕྲ་བ་གསན། ས་ཆ་དེ་ན་དད་ལྡན་གྱི་སྦྱིན་བདག་ཕྱུག་པོ་ཞིག་གིས་ནས་
ཁལ་བརྒྱ་ཕུལ་བ་སོགས་ཆ་རྐྱེན་རྟེན་འབྲེལ་འགྲིག་པས་དགོན་གནས་འདེབས་
རྒྱུའི་མཐུན་རྐྱེན་འཛོམས། ་
དེ་རྗེས་སླར་ཡང་སྒྲོ་ཕུག་པའི་སློབ་མ་ཉང་ནག་མདོ་པོའི་སློབ་མ་ལྷ་རྗེ་
མདའ་སེང་གེ་ལས་སྒྱུ་འཕྲུལ་སོགས་སྒྲོ་འདོགས་ཆོད་པར་གསན་པས་མཁས་པ་
ཆེན་པོར་གྱུར་བ་དང་། རང་ཡུལ་དུ་ལོག་ན་རྡོ་ཐོག་ཐེལ་བཏབ། དེ་ནས་
བཟུང་མཁས་པ་རྡོ་ཐོག་པ་ཞེས་པའི་མཚན་སྙན་ལྡིར། གཉལ་བ་ཞིག་པོའི་སློབ་
མ་རྒྱ་འཆིངས་རུས་པས་ཀྱང་རྡོ་ཐོག་པའི་ཞབས་ལ་གཏུགས་ཏེ་ཐོས་པ་མང་དུ་
མཛད། ་་
་་ ་ ཁོང་ལ་སློབ་མ་མང་དུ་བྱུང་བ་དང་། ཁྱད་པར་དུ་དཔའ་བོ་སྐྱི་ཆོས་ཀྱི་
སེང་གེ་ཞེས་པའི་སློབ་མ་མཁས་ཤིང་གྲུབ་པ་ཞིག་བྱུང་བ་དེས་གོང་མ་སེ་ཆེན་གྱི་
སྤྱན་སྔར་བྱོན་པས། གོང་མས་མཐུ་ནུས་ལ་བརྟག་པའི་ཕྱིར་མཆོད་རྟེན་ཞིག་གི་
《ཚོ་དུ་སྒོ་བསྡམས་ནས་བཞག་པ་དང༌། དེ་རྗེས་སྒོ་ཕྱེ་ནས་གཟིགས་དུས་རྡོ་རྗེ་
བ ་གྱུར་ཡོད་པས་ངོ་མཚར་དང་དད་པ་རབ་ཏུ་སྐྱེས། །
ཐུ
༢རྨིས།
་༌་་་
2s



གོང་མས་རྡོ་ཐོག་པ་ལ་བསྔགས་པ་ཚད་མེད་གནང་བ་དང་དུས་མཚུངས་
དར་རིང་ཆེན་མོ་ལ་སོགས་པའི་དངོས་པོ་རྩ་ཆེན་ཚན་ཆེར་གནང་། འཇའ་
སས་བཅད་པའི་དགོན་གཞིས་ཀྱང་མང་དུ་ཡོད་པ་དར་རྒྱས་ཤིན་ཏུ་ཆེ་བ་བྱུང་
ཡང་ད་ལྟ་མིང་ཤུལ་ཙམ་ལས་མེད་པར་གྱུར་པའི་བསྟན་པའི་འཕེལ་གྲིབ་འདི་ནི་
སྐྱོ་བ་བསྐུལ་བའི་རང་བཞིན་ཡིན་ནོ། །
གཏེར་སྟོན་ཀརྨ་གླིང་པ།
ཅོག་རོ་ཀླུ་ཡི་རྒྱུན་མཚན་རྣམ་འཕྲུལ་ཏེ། ། གཏེར་སྟོན་ཆེན་པོ་ཀརྨ་གླིང་
པ་ནི། ། དྭགས་པོ་སྟོད་ཁྱེར་གྲུབ་ཅེས་བྱ་བ་ན། ། རབ་བྱུང་དྲུག་པའི་ནང་སྐོར་
ཞིག་ལ་འཁྲུངས། ། ཆུང་ནས་ཐུན་མིན་ལྷན་སྐྱེས་ཡོན་ཏན་ཀུན། ། དཔག་ཏུ་
མེད་པས་སྔོན་པར་ཤེས་པ་དང༌། ། རྫུ་འཕྲུལ་སྣ་ཚོགས་དེ་བཞིན་འཕྲིན་ལས་
ལ། ། ཐོགས་པ་མེད་པའི་བདག་ཉིད་ཆེན་པོར་བཞུགས། ། དགུང་ལོ་བཅོ་
ལྔར་བླ་མའི་ལུང་བསྟན་དང་། ། རྟེན་འབྲེལ་འཛོམས་ཏེ་སྒམ་པོ་གདར་གྱི་
རི། ། ལྷ་ཡིས་གར་སྟབས་སྒྱུར་དང་འདྲ་བ་ནས། ། ཞི་ཁྲོ་དགོངས་པ་རང་གྲོལ་
ལ་སོགས་བཞེས། ། ཐུགས་སྲས་ཉི་ཟླ་ཆོས་རྗེ་ཁོ་ན་ལ། ་ ། ཆོས་སྐོར་གནང་ནས་
གཅིག་བརྒྱུད་བཀའ་རྒྱས་བཏབ། ། དགོངས་པ་རང་གྲོལ་བར་དོ་ཐོས་གྲོལ་
སོགས། ། འཕྲིན་ལས་དེང་ཡང་དར་ཞིང་རྒྱས་པར་བཞུགས། །
ཅོག་རོ་ལོ་ཙཱ་བ་ཀླུའི་རྒྱུན་མཚན་གྱི་རྣམ་འཕྲུལ་གཏེར་སྟོན་ཀརྨ་གླིང་པ་ནི།
དྭགས་པོའི་ཡུལ་གྱི་སྟོད་ཁྱེར་གྲུབ་ཅེས་པར་གྲུབ་ཆེན་ཉི་ཟླ་སངས་རྒྱས་ཀྱི་སྲས་
ཆེ་ཤོས་ སུ་ རབ་བྱུང་ དྲུག་པའི་ནང་ སྐོར་དུ་འཁྲུངས། རྟེན་སྔགས་འཆང་།
ཡོན་ཏན་དཔག་ཏུ་མེད་པ་མངའ་ཞིང་། སྔོན་ཤེས་དང་འཕྲིན་ལས་གང་ལའང་
ཐོགས་པ་མེད་པའི་བདག་ཉིད་དུ་བཞུགས། ་
267



དགུང་ལོ་བཅོ་ལྔ་པར་ལུང་བསྟན་དང་རྟེན་འབྲེལ་འཛོམས་ཏེ་སྒམ་པོ་
གདར་གྱི་རི་ལྷ་བྲན་གར་བྱེད་པ་དང་འདྲ་བ་ནས། ཞི་ཁྲོ་དགོངས་པ་རང་གྲོལ་
དང་ཐུགས་རྗེ་ཆེན་པོ་པདྨ་ཞི་ཁྲོའི་ཆོས་སྐོར་ཚང་བར་གནང་།
དགོངས་པ་རང་གྲོལ་གྱི་ཆོས་སྐོར་རྣམས་སྲས་ཉི་ཟླ་ཆོས་རྗེ་ཁོ་ན་ལ་གནང་
ནས་བརྒྱུད་པ་གསུམ་གྱི་བར་དུ་གཅིག་བརྒྱུད་བཀའ་རྒྱས་བཏབ།
ལུང་ནས་བསྟན་པའི་གཟུངས་མ་དང༌། རྟེན་འབྲེལ་མ་འགྲིག་པས་ཡུན་
མི་རིང་བར་ཞིང་ཁམས་གཞན་དུ་གཤེགས།
ཞི་ཁྲོ་དགོངས་པ་རང་གྲོལ་ནི་བརྒྱུད་པ་གསུམ་པ་ནམ་མཁའ་ཆོས་ཀྱི་རྒྱ་
མཚོ་ནས་རྒྱ་ཆེར་འཕེལ་ཏེ་དབུས་གཙང་ཁམས་གསུམ་དང་། ཁྱད་པར་མདོ་
ཁམས་ལྷོ་བྱང་ཀུན་ཏུ་དབང་ལུང་ཁྲིད་རྒྱུན་ལ་སོགས་པ་དང༌། བར་དོ་ཐོས་
གྲོལ་ཆེན་མོའི་འཕྲིན་ལས་ད་ལྟའི་བར་ཡུལ་ཕྱོགས་ཕལ་མོ་ཆེར་དར་ཞིང་རྒྱས་ཏེ་
བཞུགས་སོ། །
པཎ་ཆེན་བསོད་ནམས་གྲགས་པ།
གཞུང་ཆེན་བཀའ་པོད་ལྔ་ལ་མཐར་ཕྱིན་ཞིང་། ། འཆད་རྩོད་རྩོམ་ལ་
དཔའ་བ་མཁས་པའི་རྒྱན། ། པཎ་ཆེན་བསོད་ནམས་གྲགས་པའི་མཚན་སྙན་
པོ། ། བསིལ་ཕྱོགས་ཡུལ་ཁམས་ཀུན་ལ་རླུང་ལྟར་གྲགས། ། ཐོག་མར་རྩེད་
ཐང་དགོན་དུ་ཆོས་ཞུགས་གནང་། ། དེ་རྗེས་སེ་ར་ཐེག་ཆེན་གླིང་དུ་ཕེབས། །
ཆོས་རྗེ་དོན་ཡོད་དཔལ་ལྡན་ལ་སོགས་པ། ། བསྟེན་ནས་ལོ་ངོ་བཅུ་གཉིས་
གཞུང་ལ་སྦྱངས། ། དེ་ནས་རྒྱུད་སྟོད་གྲྭ་ཚང་ལ་ཞུགས་ནས། ། གསང་སྔགས་
དབང་ལུང་ཁྲིད་གསུམ་ཇི་སྙེད་གསན། ། འབྲས་སྤུངས་བློ་གླིང་མཁན་པོ་ལོ་
དྲུག་དང༌། ། དགའ་ལྡན་ཁྲི་ཐོག་བཅོ་ལྔ་ལོ་བདུན་མཛད། ། སྐུ་ཚེའི་མཇུག་ཏུ་
268



སེ་རའི་མཁན་པོ་གནང་། ། ལོ་རྒྱུས་བསྟན་རྩིས་ཆོས་ལུགས་ཚད་མ་སོགས། །
ལུང་རིག་བཙན་པའི་སྣ་མང་བཀའ་རྩོམ་ལ། ། མཁས་པ་ཀུན་གྱིས་ལྗགས་ཀྱང་
ནར་ཞེས་ཐོས། །
པཎ་ཆེན་བསོད་ནམས་གྲགས་པ་ནི། ལྷོ་ཁ་རྩེད་ ཐང་ དགོན་ པའི་ཉེ་
འདབས་འབྱོར་ལྡན་ནང་པ་ར་ལམ་པ་བྱ་བའི་ཁྱིམ་དུ་བོད་རབ་བྱུང་བརྒྱད་པའི་
ས་ཁྱི་ ༡༩༧༨ ལོར་སྐུ་འཁྲུངས། དགུང་ལོ་ཆུང་དུས་ནས་རྩེད་ཐང་དགོན་པར་
ཆོས་ཞུགས་དང་འབྲེལ་ཡི་གེ་འབྲི་ཀློག་སོགས་ལ་སྦྱངས་པ་མཛད། དགུང་ལོ་
བཅུ་དྲུག་ལ་སོན་སྐབས་སྐྱིད་ཤོད་ཕྱོགས་སུ་ཕེབས་ནས་སེ་ར་ཐེག་ཆེན་གླིང་དུ་
ཆོས་རྗེ་དོན་ཡོད་དཔལ་ལྡན་པ་གཙོ་བོར་བྱས་པའི་གཉལ་སྟོན་དཔལ་འབྱོར་
ལྷུན་གྲུབ་དང་། ཐོན་པ་མཁས་བཙུན་ཡོན་ཏན་སོགས་བླ་མར་བསྟེན་ནས་ལོ་
ངོ་བཅུ་གཉིས་ཙམ་གྱི་རིང་རྣམ་འགྲེལ་དང་། ཕར་ཕྱིན། དབུ་མ། འདུལ་བ།
མཛོད་བཅས་གཞུང་ཆེན་བཀའ་པོད་ལྔ་ལ་སོགས་པས་མཚོན་རིག་པའི་གནས་
མཐའ་དག་ལ་སྦྱངས་ པ་ མཐར་ཕྱིན་ནས་འཆད་ པ་ དང་། འབེལ་ བ་དང་།
གཞུང་འགྲེལ་ཀུན་ལ་ཐོགས་པ་མེད་པར་གྱུར་ཏེ་རིག་པའི་དཔའ་བོའི་མཚན་
སྙན་དབུས་སུ་མདོ་ཁམས་སོགས་ཡུལ་གྲུ་ཀུན་ཏུ་ཁྱབ།
དགུང་ལོ་ཉི་ཤུ་ཙམ་ལ་འོད་སྣའི་བླ་མ་སངས་རྒྱས་བཟང་པོ་དང༌། རིན་
ཆེན་ཆོས་བཟང་གཉིས་ཀྱི་དྲུང་ནས་བསྙེན་རྫོགས་ཀྱི་སྡོམ་པ་བཞེས། དར་ཅིག་
རྩེད་ཐང་དུ་རབ་འབྱམས་པའི་གྲྭ་བསྐོར་མཛད། རྗེ་ཡབ་སྲས་ཀྱི་གསུང་དང་
གཞུང་ཆེན་རྣམས་ཐུགས་རྒྱུད་ལ་བྱང་པའི་ཉམས་ཐོན།
དེ་ནས་འབྲས་སྤུངས་སུ་ཕེབས། དགུང་ལོ་ཉེར་བདུན་ནས་ལོ་གསུམ་
རིང་རྒྱུད་སྟོད་གྲྭ་ཚང་དུ་ཞུགས་ཏེ་རྒྱུད་པའི་སློབ་དཔོན་ཆོས་ལྡན་བློ་གྲོས་བླ་
མར་བསྟེན་ནས་ གསང་ སྔགས་ཀྱི་དབང་ལུང་ ཁྲིད་ གསུམ་ སོགས་ ཇི་ སྙེད་ པ་
གསན་ནས་གསང་བ་སྔགས་ཀྱི་གཞུང་ལ་སྦྱངས་པ་མཐར་ཕྱིན་མཛད་པ་དང་།
འཆད་ཉན་གྱི་བྱ་བ་ལེགས་མཛད་ཀྱིས་གཞུང་ལུགས་ཁག་གདམས་པར་ཤར་
269



བའི་ཉམས་ལེན་མཛད།
དགུང་ལོ་ཞེ་བདུན་པ་ཤིང་སྤྲེལ་ལོར་རྒྱལ་དབང་དགེ་འདུན་རྒྱ་མཚོའི་
བཀའ་ལྟར་ འབྲས་ སྤུངས་བློ་ གསལ་ གླིང་ དུ་ ལོ་ དྲུག་ རིང་ མཁན་ པོ་ མཛད།
དགུང་ལོ་ང་གཉིས་པ་ས་གླང་( ༡༥ ༢༩)ལོར་དགའ་ལྡན་གསེར་ཁྲིར་ཕེབས་ཏེ་
དགའ་ལྡན་ཁྲི་ཐོག་བཅོ་ལྔ་པ་ལོ་བདུན་གྱི་རིང་མཛད་ཅིང༌། དགུང་ལོ་ང་
བརྒྱད་པ་ཤིང་ལུག་(༡༥༣༥)ལོར་དགའ་ལྡན་ཁྲི་པ་དགོངས་ཞུ་དང་འབྲེལ་ལོ་
བརྒྱད་རིང་དེ་གར་ཟུར་བཞུགས་ཀྱི་ཉེ་འཁོར་གྱི་དགོན་པ་འགའི་རེ་འདོད་ལྟར་
མཁན་པོའི་མཚན་བཞེས་མཛད། དེ་ནས་ཏཱ་ལའི་བླ་མ་སྐུ་ཕྲེང་གསུམ་པ་སྟོད་
ལུང་ནས་ངོས་འཛིན་ཞུས་ཏེ་དེའི་དགེ་བསྙེན་གྱི་སློབ་དཔོན་མཛད་དེ་མཚན་
བསོད་ནམས་རྒྱ་མཚོ་དཔལ་བཟང་པོ་བསྟན་པའི་ཉི་མ་ཕྱོགས་ལས་རྣམ་རྒྱལ་
ཞེས་གསོལ། དགུང་ལོ་རེ་དགུ་པ་མེ་རྟ་ལོ་ནས་སྐུ་མ་གཤེགས་བར་སེ་རའི་
མཁན་པོ་མཛད་ཅིང་། བཀའ་རྩོམ་ཡང་སྔ་ཕྱིར་མང་དུ་མཛད་པ་ནི། 《རྒྱུད་
སྡེ་སྤྱིའི་རྣམ་བཤད་》དང་《གསང་བ་འདུས་པའི་བསྐྱེད་རྫོགས་ཀྱི་ཁྲིད་ཡིག》
《ཕར་ཕྱིན་གྱི་སྤྱི་དོན་ཡུམ་དོན་གསལ་བའི་སྒྲོན་མེ།》《དབུ་མའི་སྤྱི་དོན་ཟབ་
དོན་གསལ་ བའི་ སྒྲོན་མེ།》 《འདུལ་ བའི་ སྤྱི་ དོན་ ལུང་ རིག་ ཉི་ མ།》《བཀའ་
གདམས་གསར་རྙིང་གི་ཆོས་འབྱུང་ཡིད་ཀྱི་མཛེས་རྒྱན།》《མཛོད་ཀྱི་སྤྱི་དོན་ཤེས་
བྱ་རབ་གསལ།》《ཚད་ མ་ རྣམ་ འགྲེལ་ གྱི་ སྤྱི་ དོན་ དགོངས་ པ་ རབ་ གསལ།》
《འདུལ་བའི་ཆོས་འབྱུང་།》《དགེ་ལུགས་ཆོས་འབྱུང་།》《བསྟན་རྩིས་རིན་ཆེན་
ཕྲེང་བ།》《དགེ་ལྡན་ལེགས་ བཤད་ པདྨ་དཀར་པོའི་ཆུན་པོ།》《ཆོས་འབྱུང་
འཕྲུལ་གྱི་ལྡེ་མིག་》ལ་སོགས་པས་མཚོན་རྩོམ་རིག་དང༌། ལོ་རྒྱུས། བསྟན་རྩིས།
ཚད་མ་རིག་པ་སོགས་བརྗོད་དོན་ཟབ་ལ་ལུང་རིགས་བཙན་པའི་བཀའ་རྩོམ་པུ་
ཉིད་དུ་མ་མཆིས་པ་སོགས་སྐུ་ཚེ་གང་པོར་གཞན་ཕན་འགྲོ་དོན་རྒྱ་ཆེར་མཛད་
མདགུང་ལོ་བདུན་ཅུ་དོན་བདུན་རབ་བྱུང་དགུ་པའི་ཤིང་སྟག་(༡༥༥༤)
ངས་པ་ཆོས་དབྱིངས་སུ་ཐིམ་པའི་ཚུལ་བསྟན་ནོ། །



སྤྲུལ་སྐུ་ནམ་མཁའ་བཀྲ་ཤིས།
བརྗིད་ཆགས་ཡར་ལྷ་ཤམ་པོའི་མདུན་ངོས་ཏེ། ། ཡར་མོ་ཀླུང་ཆེན་དལ་
གྱིས་འབབ་པའི་ཡུལ། ། དེའི་ཡང་ཡུལ་འགོ་ཡར་སྟོད་ཞིང་བཟང་ནས། །
སྒར་ལུགས་རི་མོའི་ས་བོན་ཐོག་མར་འཁྲུངས། ། སྤྲུལ་སྐུ་ནམ་མཁའ་བཀྲ་ཤིས་
མཚན་ཅན་དེས། ། མཁས་དབང་ཨེ་པ་དཀོན་མཆོག་ཕན་བདེའི་དྲུང་། །
ཐོག་མར་སྨན་ལུགས་བྲིས་རྒྱུན་སྦྱངས་པ་མཛད། ། ཕྱག་སོར་སྒྱུ་རྩལ་ཡར་ངོའི་
ཟླ་བཞིན་འཕེལ། ། དེ་རྗེས་རང་གི་ཐུན་མོང་མ་ཡིན་པའི། ། བློ་དང་རྩལ་ལ་
བརྟེན་ནས་སྔར་ཡོད་ཀྱི། ། རྨང་གཞིའི་ཐོག་ཏུ་ལེགས་ཆ་ཀུན་བླངས་ནས། །
སྒར་ལུགས་གྲུབ་མཐའི་བྲིས་རྒྱུན་གསར་གཏོད་མཛད། ། ཕྱིས་སུ་རིམ་བཞིན་
བཀྲ་ཤིས་རྣམ་གསུམ་དང་། ། ཀརྨ་སྲིད་བྲལ་ཀརྨ་རིན་ཆེན་དང་། ། ཀརྨ་ཆེན་
པོ་ཆོས་དབྱིངས་རྡོ་རྗེ་སོགས། ། སྒར་ལུགས་བསྟན་པའི་ཉི་མ་མང་དུ་བྱུང༌། །
སྨན་ལྗོངས་རི་མོའི་འབྲི་སྲོལ་སྒར་ལུགས་ཞེས་ཡོངས་སུ་གྲགས་པ་དེའི་
སྲོལ་གཏོད་པ་པོ་སྤྲུལ་སྐུ་ནམ་མཁའ་བཀྲ་ཤིས་ནི་རབ་བྱུང་དགུ་པའི་མེ་ཡོས་
(༡༥༠༧)ལོར་འཁྲུངས་པའི་རྒྱལ་བའི་དབང་པོ་ཀརྨ་པ་ཆེན་པོ་མི་བསྐྱོད་རྡོ་
རྗེའི་སྐུ་དུས་སུ་ཡུལ་ཡར་སྟོད་དུ་འཁྲུངས། རྗེ་བརྒྱད་པ་ཉིད་ཀྱི་སྤྲུལ་པ་སྐུ་
གཟུགས་ཀྱི་འཕྲིན་ལས་སྤེལ་བ་པོར་ལུང་བསྟན། ཞྭ་དམར་སྐུ་ཕྲེང་ལྔ་པ་དཀོན་
མཆོག་ཡན་ལག་དང་། རྒྱལ་ཚབ་སྐུ་ཕྲེང་བཞི་པ་གྲགས་པ་དོན་གྲུབ་གཉིས་
ཀྱིས་ཞལ་བཀོད་མཛད་དེ། ཨེ་པ་དཀོན་མཆོག་ཕན་བདེ་ཞེས་བྱ་བ་རྒྱ་བཟའ་
ཀོང་ཇོའི་སྤྲུལ་པར་གྲགས་པའི་རི་མོ་མཁས་ཅན་དེ་དགེ་རྒན་དུ་བསྟེན་ནས་སྨན་
ལུགས་ཀྱི་རི་མོ་སྦྱངས།
271



དེ་རྗེས་རང་གི་ཐུན་མོང་མ་ཡིན་པའི་བློ་རྩལ་ལ་བརྟེན་ནས་རུས་ཚུགས་རྒྱུ་
གར་ལི་མ་དང༌། སྨན་ཐང་ལུགས་གཞིར་བཞག་པ་ལ། རྒྱ་ནག་ཏཱ་མིང་རྒྱལ་
པོའི་དུས་སུ་བྲིས་པའི་སི་ཐང་བཞིན་ཡུལ་ལྗོངས་བཀོད་པ་སོགས་ཚོན་མདངས་
ཁྱད་དུ་འཕགས་པའི་བྲིས་རྒྱུན་ཞིག་གསར་གཏོད་མཛད་པ་ལ་སྒར་བྲིས་ཞེས་
ཟེར། །
དུས་དེའི་ཚེ་རྗེ་བརྒྱད་ པའི་ཞབས་ཀྱིས་《ཐིག་ཡིག་ཉི་མ་ཆེན་པོའི་མེ་
ལོང་》ཞེས་པ་དེ་བརྩམས། །
དེ་རྗེས་ཡང་སྒར་ལུགས་ཀྱི་བྲིས་རྒྱུན་དར་སྤེལ་མཛད་མཁན་ཆོས་བཀྲ་
ཤིས་ཞེས་བྱ་བ་ཞིག་བྱུང་། །
ཕྱིས་སུ་ཀར་ཤོད་ཀརྨ་བཀྲ་ཤིས་ཞེས་བྱ་བ་ཞིག་རི་མོའི་གཞུང་དང་བྲིས་ལ་
འགྲན་ཟླ་བྲལ་བ་ཞིག་བྱུང་བ་སོགས་བཀྲ་ཤིས་རྣམ་པ་གསུམ་གྱི་སྒར་བྲིས་ཀྱི་
སྲོལ་དར་ཞིང་རྒྱས་པར་མཛད། །
ཁྱད་པར་དུ་དེ་རྗེས་སྒར་ལུགས་མཁས་པ་དྭགས་པོ་སྒོ་པའི་ཞལ་ངོ་སྐུ་
མདུན་ཀརྨ་སྲིད་བྲལ་ལམ་སྒོ་སྨྱོན་ཞེས་མཚུངས་པ་མེད་པའི་བློ་གྲོས་ཅན། རྗེ་
བརྒྱུད་པ་མི་བསྐྱོད་ཞབས་ཀྱི་སྐུའི་སྤྲུལ་པར་གྲགས་པ་ཞིག་དང་། ཀརྨ་རིན་
ཆེན་སོགས་དུ་མ་བྱུང་ཡང་དེ་དག་གི་བྲིས་རྒྱུན་དེང་སང་མི་སྣང་། གཞན་ཡང་
གོང་ས་ལྔ་པ་ཆེན་པོའི་སྐུ་དུས་སུ་བྱུང་བའི་ཨེ་པ་ལྐུགས་པའམ་ཧོར་དང་ཅེས་པ་
དང་། སྤྲུལ་སྐུ་བབ་ཕྲོ་ཞེས་སྤྲུལ་པའི་བཟོ་བོར་གྲགས་པ་དེ་དག་གི་རྒྱུན་ལས་
ཕྱིས་སུ་འབུར་ལ་ཁྱད་པར་འཕགས་པ་འདོད་པའི་བཟོ་རྒྱུན་ཁྱད་པར་ཅན་ཞིག་
བྱུང༌། དེ་དག་ཀུན་ལས་ཁྱད་པར་འཕགས་པ་བཟོ་སྤྱོད་འཇིག་རྟེན་དབང་ཕྱུག་
ཀརྨ་པ་ཆེན་པོ་ཆོས་དབྱིངས་རྡོ་རྗེས་སྨན་ལུགས་པ་ལྷོ་བྲག་ཆུ་ཁྱེར་སྤྲུལ་སྐུ་ཚེ་
རིང་ལས་རི་མོ་གསན་ཏེ་སྐུ་ཚེའི་སྟོད་དུ་སྨན་ལུགས་སོར་བཞག་དང༌། སྐུ་ཚེའི་
སྨད་ནས་སི་ ཐང་དང་ཁ་ཆེའི་བཟོ་རྒྱུན་སོགས་ནས་ལེགས་ཆ་ཀུན་བླངས་ཏེ་
གསར་གཏོད་མཛད་པའི་ཐུན་མོང་མ་ཡིན་པའི་བྲིས་རྒྱུན་བྲིས་འབུར་གཉིས།
272



སི་ཐང་ཕྱག་དྲུབས་བཅས་ད་ལྟའང་རེ་ཟུང་འདྲེན་བྱེད་ཡུལ་དུ་བཞུགས་པའི་སྒྱུ་
རྩལ་གྱི་ཆུ་ཚད་ནི་བློ་ཡུལ་ལས་འདས་པའི་རྩེར་སོན་ཞིག་ཡིན།
ད་དུང་ཁོང་ཡབ་སྲས་རྣམ་གཉིས་ཀྱིས་ ཐིག་ཡིག་《རྣམ་དཔྱོད་ཉི་མའི་
འོད་ཟེར་》ཞེས་པ་བརྩམས་པ་སོགས་གངས་ཅན་རི་མོའི་བསྟན་པ་ལ་མཛད་
རྗེས་ཆེན་པོ་ཕུལ་གནང་མཛད་ཡོད་དོ། །
སྨན་བླ་དོན་གྲུབ།
གླེགས་བམ་འཛིན་པ་མི་ཡི་ཚུལ་བཞུགས་པ། ། སྨན་བླ་དོན་གྲུབ་སྨན་
ལུགས་མཁན་པོ་ནི། ། འཁྲུངས་ཡུལ་ལྷོ་བྲག་སྔོན་གྱི་བག་ཆགས་ཀྱི། ། བསྐུལ་
བས་ཆུང་མ་དང་བྲལ་ཡུལ་འཁྱར་བྱོན། ། སྟག་ལུང་ཐང་ནས་པིར་སྨྱུག་བྲིས་
དཔེ་རྙེད། ། ཐུགས་སེམས་ཆགས་ནས་གཙང་དུ་སློབ་མར་བསྐྱོད། ། བསྐྲུན་
བྲལ་རི་མོ་མཁས་ པའི་ གོ་ འཕང་ ཐོབ། ། ཕུལ་བྱུང་སྨན་ལུགས་གྲུབ་མཐའ་
གསར་གཏོད་མཛད། ། ཐིག་ཡིག་《ཆ་ཚད་ཡིད་བཞིན་ནོར་བུ་》བརྩམས། །
གནས་ཆེན་བཀྲ་ཤིས་ལྷུན་པོ་ལ་སོགས་སུ། ། མིག་ལ་བདུད་རྩི་སྟེར་བའི་ལྡེབས་
རིས་བྲིས། ། སྙན་པ་དབྱར་གྱི་རྔ་བོ་ཆེ་ལྟར་ལྡིར། ། ཕྱིས་སུ་སྒར་སྟོད་མཁྱེན་
བརྩེ་ཆེན་མོ་ཡིས། ། ཅུང་ཟད་མི་མཐུན་སྒར་ལུགས་སྲོལ་གཏོད་མཛད། །
གངས་ཅན་རི་མོའི་ཀུན་གསལ་ལྷ་ལམ་ངོས། ། སྨན་མཁྱེན་ཉི་ཟླ་ལྷན་ཅིག་གཟི་
འོད་འབར། ། །
གངས་ཅན་རི་མོའི་འབྲི་སྲོལ་ཁྱད་དུ་འཕགས་ པ་ སྨན་ལུགས་ཀྱི་སྲོལ་
གཏོད་པ་པོ་འཇམ་དབྱངས་མི་ཡི་ཚུལ་དུ་བྱོན་པ་སྨན་བླ་དོན་གྲུབ་ཞབས་ནི་
དུས་རབས་བཅོ་ལྔ་པའི་དུས་འགོ་ཙམ་ལ་ལྷོ་བྲག་སྨན་ཐང་དུ་སྐུ་འཁྲུངས་པ་
དང༌། ཡུལ་དེའི་མཚལ་ཁའང་བྱེ། ན་ཐོག་ཚར་བར་རང་གི་ཆུང་མ་དང་མ་
273



མཐུན་པས་ཡུལ་འཁྱར་དུ་བྱོན་དུས། ཡར་འབྲོག་སྟག་ལུང་ནས་པིར་སྣོད་དང་
བྲིས་དཔེ་ཞིག་རྙེད་པས་རི་མོ་འབྲི་བར་བློ་ཕྱོགས་ནས་གཙང་ས་སྐྱ་སོགས་ས་
ཁུལ་ཁག་ཏུ་རི་མོའི་དགེ་རྒན་མཁས་པ་ཞིག་འཚོལ་དུ་ཐད་པས་ལམ་འགྲོ་རྒྱུགས་
ཏེ་གཙང་པ་རི་མོ་ཕུལ་བྱུང་རྡོ་པ་བཀྲ་ཤིས་རྒྱལ་པོ་དང་མཇལ་བས་དེ་དགེ་རྒན་
དུ་བསྟེན་ནས་རི་མོ་སྦྱངས། རང་གི་སྐྱེ་བ་སྔོན་མ་རྒྱ་ནག་ཏུ་འཁྲུངས་དུས་བྲིས་
པའི་སི་ཐང་རྒྱ་མཛོད་ཆེན་མོར་གྲགས་པ་དེ་གཟིགས་པ་ཙམ་གྱིས་སྔོན་གནས་
རྗེས་དྲན་གྱི་ཚུལ་བསྟན་པའི་རྒྱལ་རིགས་དང༌། ཉེ་བའི་ལྡན་ལུགས་ཀྱི་རི་མོ་
འདི་ཐུགས་ལ་ཝ་ལེར་ཤར། མདོ་རྒྱུད་གཉིས་དང་བསྟུན་ནས་སྐུ་གསུང་ཐུགས་
ཀྱི་རྟེན་རྣམས་ཀྱི་ཆ་ཚད་དང་ཐིག་རྩ་ཚུགས་ཆེན་བརྒྱད་ལ་ཤ་ཚུགས་རེ་དང་།
ན་བཟའ་རྒྱུན་སྤྲོད་རེ་བཅས་བཅུ་དྲུག་གིས་གཏན་ལ་ཕབ་པའི་ཐིག་ཡིག་《ཆ་
ཚད་ཡིད་བཞིན་ནོར་བུ་》ཞེས་པ་བརྩམས།
སྔར་ཡོད་བལ་བྲིས་གཞི་བཞག་གི་སྟེང་དུ་བོད་ཀྱི་ཁྱད་ཆོས་དང་མཐུན་
པའི་ཕུལ་དུ་བྱུང་བའི་བྲིས་སྲོལ་གསར་གཏོད་མཛད་ཅིང་། རིམ་པར་སྲས་
བརྒྱུད་དང་སློབ་བརྒྱུད་གཉིས་ཀྱི་རྒྱུན་བྱུང་། རྗེ་དགེ་འདུན་གྲུབ་ལ་མནལ་ལམ་
དུ་རྗེ་བཙུན་སྒྲོལ་མས་འཇམ་དབྱངས་ཀྱི་སྤྲུལ་པ་ཞིག་འོང་བ་ཡོད་ཅེས་ལུང་
བསྟན་པ་ལྟར་སྨན་བླ་དོན་གྲུབ་དང་མཇལ་བས་འཇམ་དབྱངས་ཀྱི་སྤྲུལ་པར་
ངོས་ཟིན། རབ་བྱུང་བརྒྱད་པའི་མེ་ཡོས་(༡༩༤༧)བཀྲ་ཤིས་ལྷུན་པོའི་དགོན་
པ་གསར་ བཞེངས་ སྐབས་ ཁོང་གིས་ གཙུག་ལག་ ཁང་གི་བྱང་གི་ལྡེབས་ཆེན་
གཉིས་ལ་རྒྱལ་བ་རྡོ་རྗེ་འཆང་ཐུགས་ཀར་ཆོས་འཆད་དུ་མཛད་པ་ལ། གྲུབ་
ཆེན་བརྒྱད་བཅུས་བསྐོར་བ་དང་། ཐུབ་པ་ཆེན་པོ་ལ་གནས་བརྟན་བཅུ་དྲུག་
གིས་བསྐོར་བ། ཙོང་ཁ་པ་ཡབ་སྲས། ནུབ་ངོས་སུ་ཐུབ་པའི་མཛད་པ་བཅུ།
བྱང་ངོས་སུ་གཡུ་ལོ་བཀོད་པའི་ཞིང་ཁམས་དང་འདོད་ལྷ་སྣ་ཚོགས། གཞུང་
སྒོའི་ཐད་ཀྱི་ཀ་བ་གཉིས་ལ་ཁྲོ་བོ་མི་གཡོ་བ་དང༌། རྟ་མགྲིན་གྱི་རི་མོ་རྣམས་
སྨན་ཐང་པ་ཆེན་པོས་བྲིས་ཞེས་བཀྲ་ཤིས་ལྷུན་པོའི་ལོ་རྒྱུས་སུ་གསལ། ཡང་
274



མཁྱེན་བརྩེ་ཆེན་མོ་ཞེས་གོང་དཀར་སྒར་སྟོད་དུ་བྱུང་བ་དེས་ཀྱང་སྔ་མ་དང་
ལུགས་ཅུང་ཟད་མི་མཐུན་པ་ཟུར་དུ་བཟོ་རྒྱུན་མཛད་དེ་སྨན་མཁྱེན་གཉིས་ཞེས་
བོད་ཡོངས་སུ་རླུང་ལྟར་གྲགས།
གཞན་ཡང་སྤྲུལ་སྐུ་བྱེའུ་ཞེས་པ་ཡར་སྟོད་དུ་འཁྲུངས། རི་མོ་འབྲི་བ་ལ་
བརྩོན་འགྲུས་ཧ་ཅང་ཆེ་བས། རྟག་པར་རྒྱབ་ཏུ་རི་མོ་འབྲི་ཡུལ་གྱི་སྦྱང་ཤིང་
དང་། པིར་སྨྱུག་སོགས་འབྲལ་མེད་དུ་བསྣམས་ཤིང་། བྲིས་རྒྱུན་ལེགས་པ་
རྣམས་ལམ་སེང་ལེན་པ་དང་། བྲིས་དཔེ་ལེགས་པོ་ཞིག་ཡོད་པ་རྣ་ཐོས་བྱུང་མ་
ཐག་ཐབས་བརྒྱ་ཇུས་སྟོང་གིས་དེ་འཚོལ་བར་བསྐྱོད་པ་སོགས་ཡུལ་ཀུན་ཏུ་མྱུལ་
བ་ཞིག་བྱུང་བར་བརྟེན། འདྲ་དཔེའི་སྒོ་ནས་སྤྲུལ་སྐུ་འདི་བྱིའུ་དང་དབྱེར་མ་
མཆིས་ཞེས་མཚན་ལའང་སྤྲུལ་སྐུ་བྱིའུའམ་བྱིའུ་སྒང་པ་ཞེས་གསོལ། ཁོང་གིས་
གསར་གཏོད་མཛད་པའི་བྱིའུ་སྒང་པའི་ལུགས་ནི་སྨན་མཁྱེན་གཉིས་དང་ཅུང་
ཟད་མི་མཐུན་ཞིང་། ཚོན་མདངས་ནི་གཞན་ལས་ཁྱད་པར་འཕགས་པ་ཞིག་
བྱུང་བ་སོགས་ཀྱི་བྲིས་རྒྱུན་དེང་གི་བར་དུའང་མ་ཉམས་པར་ཡོད་ཀྱང་ཕན་ཚུན་
ལེགས་ཆ་ལེན་རེས་དང་། རིག་པས་གསར་བཟོ་བྱས་ཏེ་སྔར་ལུགས་བཤའ་མ་
ཞིག་ཧ་ལམ་མེད་པར་མངོན་ནོ། ། །
ཇོ་ནང་ཏཱ་ར་ནཱ་ཐ།
མཁས་དབང་ཇོ་ནང་ཏཱ་ར་ནཱ་ཐ་ནི། ། འཁྲུངས་མ་ཐག་ཏུ་ངོ་མཚར་ལྟས་
བཟང་ཕྱུག ། དགུང་ལོ་བཞི་ལ་ཇོ་ནང་མཁན་པོ་ཡིས། ། ཀུན་དགའ་གྲོལ་
མཆོག་སྐུ་སྐྱེར་ངོས་འཛིན་མཛད། ། ཆུང་ནས་ཐུན་མོང་མ་ཡིན་ཐུགས་རིག་
མངའ། ། དགུང་ལོ་བརྒྱད་པར་ཇོ་དགོན་ཆོས་ལུང་ཕེབས། ། སློབ་དཔོན་
མཁས་དབང་བྱམས་པ་ལྷུན་གྲུབ་བསྟེན། ། སྔ་ཕྱིར་དགེ་ཚུལ་བསྙེན་རྫོགས་
275



ཡང་དག་བླངས། ། རིས་མེད་གྲུབ་མཐར་སྦྱངས་པ་རྩེ་གཅིག་མཛད། ། ཇོ་
ནང་ལྟ་བ་དབུ་མ་གཞན་སྟོང་ལ། ། གཞན་དྲིང་མི་འཇོག་སྤོབས་པ་ཡང་རྩེར་
སོན། ། རྒྱ་གར་སྐད་ཡིག་མ་སྦྱངས་ཚེགས་མེད་མཁྱེན། ། ངེས་མེད་གནས་ལ་
ཆོས་ སྐོར་ མང་ དུ་ བསྐོར། ། རྟག་ བརྟན་ དམ་ ཆོས་ གླིང་ གི་ དགོན་ ཆེན་
བཏབ། ། བྱིན་ཅན་སྐུ་གསུང་ཐུགས་རྟེན་མང་དུ་བཞེངས། ། རིན་བྲལ་བཀའ་
རྩོམ་པོ་ཏི་བཅུ་བདུན་བཞུགས། །
ཇོ་ནང་ཏཱ་ར་ནཱ་ཐ་ནི་དབུས་གཙང་གཉིས་ཀྱི་མཚམས་དབུས་ཀྱི་ཁོངས་སུ་
གཏོགས་པ་ཇོ་མོ་མཁའ་རེག་དང་ཉེ་བའི་འབྲང་ཞེས་པའི་ས་ཆར་ཡབ་རྣམ་རྒྱལ་
ཕུན་ཚོགས་དང་ཡུམ་རྡོ་རྗེ་བུ་དགའ་གཉིས་ཀྱི་སྲས་སུ་རབ་བྱུང་བཅུ་པའི་ཤིང་
མོ་ཕག་(༡༥༧༥)ལོར་སྐུ་འཁྲུངས། འཁྲུངས་དུས་གྲོད་པའི་རྣམ་པ་ལྟ་བུས་
གཡོགས་ཡོད་པས། མེས་པོས་ལྡེ་མིག་གིས་གཡོགས་རྒྱ་དྲལ་ བ་ སོགས་རྟེན་
འབྲེལ་མཛད། སྐབས་དེར་དབུ་སྐྲ་དཀར་པོ་ཐ་ཐོར་ཞིག་ཡོད་པས་མེས་པོས་
“ཁྱེའུ་སྐྲ་དཀར་པོ་འདིའི་རིགས་ལ་ཤེས་རབ་ཆེན་པོ་ཡོང་བས། གྲིབ་ཀྱིས་མ་
སྒྲིབ་པར་གྱིས་” གསུངས་ནས་མཚན་དུ་སྲི་གཅོད་རྡོ་རྗེ་ཞེས་བཏགས། རྗེས་
ནས་རིམ་བཞིན་དབུ་སྐྲ་ནག་པོར་གྱུར། །
དགུང་ལོ་བཞི་ལ་ཕེབས་དུས་རྟག་པར་“ང་བླ་མ་ཀུན་དགའ་གྲོལ་མཆོག་
ཡིན། ཉེ་ གནས་ དཔལ་ འབྱོར་ ཟེར་ བ་ ཞིག་ ཡོད་” ཅེས་ སོགས་ ཡང་ ཡང་
གསུངས་པས་ གཏམ་ དེ་ དག་ རིམ་ བཞིན་ ཡར་འབྲོག་ ཁྲི་ དཔོན་ སོགས་ ཀུན་
དགའ་གྲོལ་མཆོག་གི་ཡོན་བདག་བུ་ཆེན་རྣམས་ཀྱི་རྣ་ལམ་དུ་སོན་པས། དེ་
དག་གི་རེ་སྐུལ་ལྟར་ཇོ་ནང་མཁན་པོ་ལུང་རིགས་རྒྱ་མཚོས་ཇོ་ནང་བླ་མ་ཀུན་
དགའ་གྲོལ་མཆོག་གི་སྐུ་སྐྱེར་ངོས་འཛིན་མཛད། ལོ་དེའི་ཟླ་བ་དགུ་པའི་ཚེས་
ཉེར་ལྔ་ལ་ཇོ་དགོན་དུ་བྱོན། དགུང་ལོ་དྲུག་ནས་ཀློག་སློབ་པའི་དབུ་བརྩམས།
ལོ་གཅིག་ལྷག་ཙམ་ལ་ཕྱག་ཡིག་མཐར་ཕྱིན་པ་མཁྱེན། གཏིང་སྐྱེས་ཆོས་གྲྭར་ལོ་
ཕྱེད་ཙམ་དང་། སྟག་ལུང་རྫོང་བརྒྱུད་ཆོས་སྡེ་བླ་བྲང་དཀར་པོར་ལོ་ཕྱེད་ལྷག་
276



ཙམ་སྟེ། ལོ་གཅིག་ལྷག་ཙམ་ལ་འཛིན་སྐྱོར་མཛད་པས་ཆོས་སྤྱོད་ཕལ་མོ་ཆེ་
ཐུགས་སུ་ཆུད་པའི་ཐུགས་རིག་ཐུན་མོང་མ་ཡིན་པ་མངའ། དགུང་ལོ་བརྒྱུད་
པར་ཇོ་དགོན་ཆོས་ལུང་དུ་ཕེབས། རྗེ་གོང་མའི་དངོས་སློབ་མཁས་བཙུན་
བཟང་གསུམ་དང་ལྡན་པ་མཁས་དབང་བྱམས་པ་ལྷུན་གྲུབ་ སློབ་ དཔོན་དུ་
བསྟེན། ཟླ་བ་ལྔ་ལ་ཚད་མ་རིག་གཏེར་བློར་འཛིན་ཐུབ། དེ་ནས་སྟག་ལུང་དུ་
བྱོན་ནས་སྟག་ལུང་པ་ཀུན་དགའ་བཀྲ་ཤིས་རྒྱལ་མཚན་མདུན་ནས་ བཀའ་
གདམས་གླེགས་བམ་གྱི་ལུང་ཞུས།
སྟག་ལུང་པ་ཆེན་པོའི་སྤྱན་སྔར་རབ་བྱུང་དགེ་ཚུལ་གྱི་སྡོམ་པ་ཡང་དག་
པར་མནོས། དེ་ནས་ས་སྐྱར་ཕེབས་ཏེ་འཇམ་དབྱངས་ཀུན་གྱི་རྒྱལ་མཚན་དྲུང་
ནས་ས་སྐྱ་དཀར་པོ་རྣམ་གསུམ་གྱི་བཀའ་འབུམ་གྱི་ལུང་དང༌། རྗེ་བཙུན་གྲུབ་
པའི་དབང་ཕྱུག་དྲུང་ནས་རས་ཆུང་སྙན་བརྒྱུད་ཀྱི་ཆོས་རྫོགས་པར་ཞུས།
དགུང་ལོ་བཅུ་བདུན་པ་ལྕགས་མོ་ཡོས་ལོར་འཇམ་དབྱངས་ཀུན་དགའ་
རྒྱལ་མཚན་གྱིས་མཁན་པོ་དང་། སློབ་དཔོན་བྱམས་པ་ལྷུན་གྲུབ་ཀྱིས་ལས་སློབ་
མཛད་དེ། དགེ་འདུན་གྲངས་ཚང་དབུས་སུ་བསྙེན་རྫོགས་ཀྱི་སེམས་པ་ཡང་
དག་པར་བླངས། དེ་ནས་དགུང་ལོ་སུམ་ཅུའི་བར་ལོ་བཅུ་གསུམ་རིང་དབུས་ལྷ་
ལྡན་དུ་ཐེངས་གཉིས་པ་ཕེབས་ནས་རིས་མེད་བླ་དཔོན་ཡོངས་ལ་ལུང་རྗེས་
གནང་སོགས་གསང་སྔགས་ཀྱི་ཟབ་ཆོས་མང་པོ་བསྩལ། སྟག་ལུང་པ་དང་ཞྭ་
དམར་སྤྲུལ་སྐུ་སོགས་ཀྱི་དྲུང་ནས་བཀའ་བརྒྱུད་པའི་ཆོས་ཐེངས་མང་གསན་པ་
དང༌། གཞན་ཡང་ས་སྐྱ་དང་དགེ་ལུགས་ པའི་ཆོས་ སྐོར་ཡང་ མང་པོ་ཞུས།
དགུང་ལོ་སུམ་ཅུར་སོན་རྗེས་ཇོ་ནང་པའི་ལྟ་བ་དབུ་མ་གཞན་སྟོང་ཆེན་པོའི་
རྩེར་སོན། རྒྱ་གར་གྱི་སྐད་ཆེད་དུ་སྦྱངས་པ་མ་གནང་ཡང་ཤིན་ཏུ་ལེགས་པ་
མཁྱེན། དེ་ཡང་ཁོང་གི་མཚན་ལ་ཏཱ་ར་ནཱ་ཐ་ཞུ་དོན་ཡང༌། “…....ཛོ་ཀའི་
རལ་པ་ཅན་ཞིག་དང་། བླ་མ་ད་ལྟའི་རྩ་བའི་བླ་མ་ཡིན་པ་ལ། རྣམ་པ་རྒྱ་གར་
བཛཱ་ལ་ནཱ་ཐ་ཡིན་ཟེར་བ་ཞིག་སྟེ། དཔོན་སློབ་གཉིས་ཀྱི་རྨི་ལམ་དེ་རྟག་ཏུ་
277



འོངས། དེས་མིང་ཡང་ཏཱ་ར་ནཱ་ཐ་བཏགས་”ཞེས་གསུངས་ལྟར་ལགས། །
དགུང་ལོ་སུམ་ཅུ་སོ་གཅིག་ནས་ཇོ་ནང་དུ་བཤད་ཁྲིད་ཀྱི་དབུ་ཚུགས། དེ་
ནས་བཟུང་གནས་གང་སར་རིས་མེད་བླ་སློབ་མང་པོ་ལ་མདོ་སྔགས་ཀྱི་འཆད་
ཉན་རྒྱ་ཆེར་མཛད་ཅིང་། ཇོ་ནང་གི་དགོན་མ་ལག་ ཞིག་ གསོ་དང་གསར་
བསྐྲུན། གསེར་ཟངས་ཀྱི་བྱམས་སྐུ་ཆེ་ལེགས་སོགས་རྟེན་ཁྱད་འཕགས་གསར་
བཞེངས། ཇོ་ནང་བླ་བྲང་གསར་བཏབ་སོགས་རྣམ་དཀར་གྱི་འཕྲིན་ལས་རྒྱ་
ཆེར་སྤེལ། ལྷག་པར་དུ་རབ་བྱུང་བཅུ་པའི་ཤིང་མོ་ཡོས་( ༡༦༡༥)ལོར་རྟག་
བརྟན་དམ་ཆོས་གླིང་གི་གནས་གཞི་བཙུགས། ལོ་ངོ་ལྔ་ལྷག་ཙམ་སོང་རྗེས་
གཙུག་ལག་ཁང་ཀ་བ་སུམ་ཅུ་སོ་བཞི་རྟེན་དང་བརྟེན་བཅས་པ་ལེགས་པར་
བཞེངས་གྲུབ་སྟེ་བཤད་ཁྲིད་བཙུགས་པ་དང༌། ཐུན་མོང་མ་ཡིན་པའི་གསང་
སྔགས་ཀྱི་ཟབ་ཆོས་མང་པོ་འཆད། དེ་ཡང་བལ་ཡུལ་ནས་ལྷ་བཟོ་མཁས་པ་ཉི་
ཤུ་གདན་དྲངས་ནས་དུས་གསུམ་སངས་རྒྱས་དང༌། སངས་རྒྱས་རབ་བདུན་
གཙོས་པའི་གསེར་ཟངས་ཀྱི་སྐུ་བརྙན་མང་པོ་བཞེངས། ཡིག་མཁན་ལེགས་པ་
བརྒྱ་དང་བརྒྱད་ཅུ་བཀུག་ནས་རྒྱལ་བའི་བཀའ་དང་དགོངས་འགྲེལ་གྱི་བསྟན་
བཅོས་འགྱུར་རོ་ཅོག་གསེར་བཙོ་མར་འབྲིར་བཅུག་
མ་གཞི་སྐབས་དེར་སྲིད་ཀྱི་དཔོན་ཁག་བར་དང་། ཆོས་ཀྱི་གྲུབ་མཐའི་
བར་ནང་འཁྲུག་སོགས་འགལ་རྩོད་མང་བའི་དུས་ཟང་ཟིང་ཡིན་ནའང་དམ་པ་
འདི་ནི་ཆོས་འཇིག་རྟེན་ཀུན་ལ་མཁས་པ་ཞིག་ཡིན་པས་གོང་འོག་དང༌། ཕྱི་
ནང་ཀུན་དང་མཐུན་པར་མཛད་ཅིང་། མུ་མཐུད་སྐུ་གསུང་ཐུགས་རྟེན་གསར་
བཞེངས་དང་། པཎྜི་ཏ་མཁས་པ་བསྟེན་ནས་རྒྱ་གཞུང་དང་། ཐུན་མོང་རིག་
གནས་བོད་ཡིག་ཏུ་བསྒྱུར་བ་ སོགས་མཛད་རྗེས་རླབས་པོ་ཆེ་མཐར་ཕྱིན་ཏེ་
དགུང་ལོ་དྲུག་ཅུར་ཕེབས་པ་རབ་བྱུང་བཅུ་གཅིག་པའི་ཤིང་ཕོ་ཁྱི་(༡༦༢༤)
ལོར་ཆོས་སྐུ་ཡེ་ཤེས་ཀྱི་ངང་དུ་ཐིམས།
བཀའ་རྩོམ་ཡང་ཤིན་ཏུ་མང་ཡང་པོ་ཏི་དང་ཆོས་ཚན་དབྱེ་སྟངས་ཅུང་མི་
278



འདྲ་ཞིང་། པེ་ ཅིན་ མི་ རིགས་ རིག་ གནས་ ཕོ་ བྲང་ གི་ དཔེ་ མཛོད་ ཁང་ དུ་
བཞུགས་པའི་ཏཱ་ར་ནཱ་ཐའི་གསུང་འབུམ་གྱི་མཚན་ཐོ་ལྟར་ན། པོ་ཏི་ཀ་ནས་
ཙའི་བར་བཅུ་བདུན་ལ་ཆོས་ཚན་ཉིས་བརྒྱ་དོན་བརྒྱད། ལྡེབ་གྲངས་བདུན་
སྟོང་དགུ་བརྒྱ་ལྔ་བཅུ་ང་བརྒྱད་བཞུགས་སོ། །
བྱང་བདག་རིག་འཛིན་ངག་གི་དབང་པོ།
...
སྔ་འགྱུར་ངེས་གསང་བསྟན་པའི་གཙུག་གི་རྒྱུན། ། བྱང་བདག་ རིག་
འཛིན་ངག་གི་དབང་པོ་ནི། ། རབ་བྱུང་བཅུ་པའི་ལྕགས་ཕོ་འབྲུག་གི་ལོར། །
གྲྭ་ནང་དར་རྒྱས་ཆོས་གླིང་དགོན་དུ་འཁྲུངས། ། ཆུང་ནས་ཐུན་མིན་ལྷན་སྐྱེས་
ཤེས་རིག་མངའ། ། འབྲི་གུང་ཆོས་རྒྱལ་དམ་པར་གཙུག་ཕུད་ཕུལ། ། ཁྱད་
པར་རྒྱུན་དུ་ཡབ་རྗེ་དབང་པོའི་སྡེས། ། ཟབ་ཆོས་བུམ་པ་གང་བྱོའི་ཚུལ་དུ་
གནང་། ། སྐུ་ཚེ་སྔོན་མའི་ལས་སྨོན་མཚམས་སྦྱོར་མཐུས། ། གཏེར་ཆོས་ཕལ་
ཆེར་མ་སྦྱངས་ཁོང་དུ་ཆུད། ། ཡར་མོ་ཀླུང་དང་ཤེལ་གྱི་བྲག་སོགས་སུ། །
བསྙེན་བསྒྲུབ་མཛད་པས་ཡི་དམ་ཆོས་སྐྱོང་མཇལ། ། ཐུབ་བསྟན་རྡོ་རྗེ་བྲག་གི་
དགོན་ཆེན་ན། ། ཐུགས་རྟེན་བཞེངས་ཤིང་ཆོས་ཀྱི་འཁོར་ལོ་བསྐོར། ། བྱང་
གཏེར་བདུད་རྩིའི་ཆོས་ཀྱི་ཆར་ཆེན་པོས། ། ཆོལ་ཁ་གསུམ་གྱི་གདུལ་བྱ་བརླན་
པར་མཛད། ། །
ཐུབ་བསྟན་རྡོ་རྗེ་བྲག་གི་གདན་རབས་དང་པོ་བྱང་བདག་རིག་འཛིན་
ངག་གི་དབང་པོ་ནི། གཡོན་རུ་གྲྭ་ནང་གི་ཕུ་ཆོས་སྡིངས་དགོན་དུ་ཡབ་རིག་
འཛིན་ཆེན་པོ་དབང་པོའི་སྡེ་དང་། ཡུམ་འཕྱོངས་རྒྱས་ཟ་ཧོར་གྱི་བརྒྱུད་པ་
ཡིད་འཛིན་དབང་མོའི་སྲས་སུ་རབ་བྱུང་བཅུ་པའི་ལྕགས་འབྲུག་( ༡༥༨༠)
ལོར་སྐུ་འཁྲུངས། ན་ཚོད་ཕྲ་མོའི་དུས་ནས་ཐུགས་སྒམ་ཞིང་དཀྱེལ་ཆེ་བ་བྱིས་
279



པ་ཐ་མལ་གྱི་རོལ་རྩེད་ཡེ་མི་མཛད་ཅིང་། རིག་འཛིན་ལེགས་ལྡན་རྡོ་རྗེའི་བག་
ཆགས་སད་པའི་མཛད་པ་བསྟན་པ་དང་། གསུང་བྱོན་པ་ལ་བརྟེན། ཡབ་
དབང་པོའི་སྡེས། “བླ་མའི་སྐུ་སྐྱེ་དངོས་རེད་” ཅེས་གཅེས་པར་བཟུང་བས་
མཚན་ཞབས་དྲུང་བླ་མར་གྲགས། སྐུ་གོང་མའི་ཕྱག་རྫས་དང༌། སྐུ་ཆས། ན་
བཟའ་སོགས་ལ་ངོས་འཛིན་མཛད། དཔལ་འབྲི་གུང་པ་ཆོས་རྒྱལ་ཕུན་ཚོགས་
ལ་གཙུག་ཕུད་ཕུལ་བས་མཚན་ངག་དབང་རིག་འཛིན་རྡོ་རྗེ་ཆོས་རྒྱལ་བསྟན་
པའི་རྒྱལ་མཚན་དཔལ་ བཟང་ པོར་ གསོལ། བྱང་ཆུབ་ སེམས་ པའི་ སྡོམ་ པ་
གནང་སྟེ་རྒྱལ་སྲས་སེམས་དཔའ་མཆོག་གི་གོ་སར་དབང་བསྐུར། སྐུ་ཚེ་སྔོན་མ་
ལེགས་ལྡན་རྗེའི་དུས་སུ་བྱ་བྲལ་གྱི་བརྟུལ་ཞུགས་བཟུང་སྟེ་ཡོངས་འཛིན་གྲངས་
མེད་པ་ལ་བརྟེན་ནས་ཆོས་ཕྱིར་དཀའ་སྤྱད་མཛད་པའི་ཟབ་ཆོས་རྣམས་ཡབ་
དབང་པོའི་སྡེས་བུམ་པ་གང་བྱོའི་ཚུལ་དུ་གནང་བ་ལ་བརྟེན། སྐུ་ཚེ་འདིར་བླ་
མ་མང་པོ་ལ་ལྟོས་མ་དགོས་པར་བཅོལ་བའི་ནོར་ལེན་པ་ལྟར་གཏེར་སྟོན་ཆེན་
པོ་བརྒྱ་རྩ་བརྒྱད་དུ་གྲགས་པ་དེ་རྣམས་ཀྱིས་སྤྱན་དྲངས་པའི་གཏེར་ཆོས་ཕལ་མོ་
ཆེ་ཐུགས་སུ་ཆུད། སྔ་ཕྱིར་ཡར་ཀླུང་ཤེལ་བྲག་དང༌། འཕྱོངས་རྒྱས་སོགས་སུ་
བསྙེན་སྒྲུབ་ལན་མང་དུ་མཛད་པས། ཡི་དམ་ཆོས་སྐྱོང་དུ་མའི་ཞལ་གཟིགས་པ་
དང་གསུང་གི་གནང་བ་ཟབ་མོ་ཐོབ། དེ་ནས་ཡབ་གཤེགས་རྗེས་ཡབ་ཆོས་ཀྱི་
རྒྱལ་པོའི་རྒྱལ་ཚབ་ཏུ་བཞུགས་ཏེ་རྣམ་དཀར་གྱི་འཕྲིན་ལས་རྒྱ་ཆེར་སྤེལ། རྗེ་
གོང་མས་གནས་སྒོ་གསར་དུ་ཕྱེ་བའི་བྲག་ནང་གསར་མ་དང༌། ཁམ་བུ་ལུང་
གཉིས་མཇལ་བར་ཕེབས། ཁམ་བུ་ལུང་དུ་ཆུ་མེད་པས། རིག་འཛིན་ཆེན་པོ་
འདི་ཉིད་ཀྱིས་ཆུ་ཆད་མེད་དུ་འཇོ་བའི་སྒྲུབ་ཆུ་བཏོན། ཡར་ཀླུང་བཀྲ་ཤིས་རྩེ་
ཆོས་སྡེར་ འཁོར་ལོའི་ མགོན་ པོ་ དབང༌ ཕྱུག་ རབ་ བརྟན་ གྱིས་ གདན་དྲངས།
དཔོན་སློབ་ཕན་ཚུན་ཐུགས་ཡིད་གཅིག་ཏུ་འདྲེས་ཏེ། ཕར་བྱང་གཏེར་གྱི་ཚེ་
དབང་སོགས་བཀའ་དུ་མ་གནང་ཞིང༌། ཚུར་རིག་འཛིན་སྐུ་མཆེད་ཀྱི་གཏེར་
གསར་འགའ་ཞིག་གསན། ཧས་པོ་རིའི་རྩེ་ནས་སྐུ་རྟེན་ཞིག་གཏེར་ནས་སྤྱན་
280



དྲངས། ཁམས་སུ་ཕེབས་ལམ་དུ་ཀོང་པོར་ཕེབས། ཀོང་ཡུལ་དུ་མ་ཎི་དགེ་
བསྐུལ་མཛད་པས་དུང་ཕྱུར་བཅོ་བརྒྱད་ཙམ་ཚུགས། བྲག་གསུམ་དུ་ཕེབས་
དུས་མཚོའི་ཁ་དོག་འོ་མ་ལྟ་བུར་གྱུར། དེ་ནས་རིམ་བཞིན་ཁམས་ཕྱོགས་སུ་
ཕེབས། ཤུ་བ་ཟམ་པོ་ཟེར་བའི་རིའི་རྩ་བར་སྒར་བཏབ་པ་ན་ས་གཡོས་ཆེན་པོ་
ཞིག་བརྒྱབ་པ་དང་ལྷན་དུ་རྦབ་རྡོ་ཆེ་བ་ཁང་པ་ཙམ་གཟིམ་གུར་གྱི་ ཐད་དུ་
འདྲིལ་བྱུང་བ་ལ་སྡིག་མཛུབ་མཛད་པས་རྦབ་རྡོ་གཡས་གཡོན་དུ་བྱོལ་བ་ལྟ་བུར་
སོང་བ་སྐྱེ་བོ་ཀུན་གྱིས་མཐོང་བས་ཧ་ལས་ཏེ་“བྱང་པ་བདག་པོས་རི་གཟར་གྱི་
རྦབ་རྡོའང་ཁ་ཕྱོགས་བསྒྱུར་སོང་”ཞེས་ རབ་ ཏུ་ བསྔགས། དེ་ནས་འཕྱོངས་
རྒྱུས་སུ་གདན་དྲངས། རྒྱལ་དབང་ལྔ་པ་ཆེན་མོར་འཆི་མེད་ལྕགས་གདོང་མ་
དང༌། གཏེར་ཁ་གོང་མའི་དྲག་དམར་གྱི་དབང་ཕུལ། དེ་རྗེས་བསམ་ཡས་
དང༌། རོང་འཆད་དཀར་ཆོས་སྡེ། ལྷ་རྒྱ་རི། ཤེལ་བྲག་སོགས་སུ་ཕེབས་ནས་
ངོས་དང་ལྐོག་གི་འགྲོ་དོན་རྒྱ་ཆེར་མཛད་རྗེས་རང་དགོན་རྡོ་རྗེ་བྲག་ཏུ་ཕེབས་
ནས་གཏན་བཞུགས་མཛད། དཔལ་བཀྲ་ཤིས་སྟོབས་རྒྱལ་གྱི་གསེར་གདུང་ལ་
ཞིག་གསོས་དང་གཟུངས་གཞུག་རབ་གནས་མཛད་པ་སོགས་དགོན་པའི་ཕྱིའི་
བཀོད་པ་དང་། ནང་གི་སྐུ་གསུང་ཐུགས་རྟེན་སྔར་བས་དར་ཞིང་རྒྱས་པ་དང་།
ཆོས་འདོད་ཀྱི་སློབ་མ་མང་དུ་བསྐྱངས་པས་ས་སྐྱ་དང༌། འབྲི་གུང༌། སྣེ་གདོང་
སོགས་ཀྱིས་གཙོས་པའི་བོད་ཡུལ་གྱི་མི་ཆེན་ཆེ་དགུ་ཐམས་ཅད་ཀྱིས་སྤྱི་བོའི་
གཙུག་ཏུ་བཀུར། རྡོ་ལ་ཞབས་རྗེས་འཇོག་པ་དང་། སྔོན་གནས་རྗེས་དྲན་པ་
སོགས་མངོན་སྣང་ཚད་མར་གྱུར་པའི་མཛད་པ་མཐའ་ཡས་ཤིང་མ་གཤེགས་
གོང་གི་ལོ་གསུམ་གོང་ནས་ཡོལ་མོ་སྤྲུལ་པའི་སྐུར་ གདན་ ས་རྩིས་སྤྲོད་དང་།
ཞལ་ཆེམས་ཞལ་གདམས་ནན་དུ་གནང་ནས་བསྙུན་གྱིས་དྲི་ཙམ་ཡང་མ་གཙེས་
པར་རབ་ བྱུང༌ བཅུ་ གཅིག་ པའི་ ས་ ཡོས་(༡༦༢༩）ལོར་ གཟུགས་ སྐུ་ ཆོས་
དབྱིངས་སུ་བསྡུ་བར་མཛད་ཅིང་། དགོངས་རྫོགས་རྒྱ་ཆེར་བསྒྲུབས་རྗེས་ཞལ་
ཆེམས་ལྟར་གདན་ས་ཡོལ་མོ་སྤྲུལ་སྐུ་བསྟན་འཛིན་ནོར་བུས་བསྐྱངས་སོ།། །
281



ལྷ་བཙུན་ནམ་མཁའ་འཇིགས་མེད།
པཎ་གྲུབ་ཆེན་པོ་བི་མ་ལ་དངོས་དང༌། ། ཀུན་མཁྱེན་དྲི་མེད་འོད་ཟེར་
ཟུང་འཇུག་གི། ། རྣམ་འཕྲུལ་ལྷ་བཙུན་ནམ་མཁའ་འཇིགས་མེད་ནི། ། རབ་
བྱུང་བཅུ་པའི་མེ་མོ་བྱ་ལ་འཁྲུངས། ། ལྗགས་དང་ཤངས་རྩེར་ཨ་ཡིག་རང་བྱོན་
སོགས། ། ཤིན་ཏུ་གསལ་བའི་ངོ་མཚར་མཚན་རྟགས་མངའ། ། རབ་བྱུང་
མཚན་ལ་ཀུན་བཟང་རྣམ་རྒྱལ་གསོལ། ། ཐང་འབྲོག་ཚང་དུ་གསན་བསམ་ཅི་
རིགས་མཛད། ། རིམ་ བཞིན་རྡོ་ རྗེ་ འཛིན་ པ་དུ་མ་ལས། ། བཀའ་ གཏེར་
གདམས་ཟབ་མང་པོའི་སྨིན་གྲོལ་གསན། ། ལྷག་པའི་ལྷ་ཡི་བསྙེན་སྒྲུབ་ཚད་དུ་
འཁྱོལ། ། སྙིང་ཐིག་གདམས་སྐོར་རྟོགས་པའི་གཏིང་ཚད་བརྙེས། ། གནས་
ཆེན་མང་པོར་བརྟུལ་ཞུགས་སྤྱོད་པ་མཛད། ། དགོངས་པའི་ཀློང་བརྡོལ་གོ་
འཕང་མཐོན་པོར་གཤེགས། ། འབྲས་ གཤོངས་ལྷ་རི་འོད་གསལ་ གནས་ སྒོ་
ཕྱེ། ། རྫོགས་ཆེན་བསྟན་པའི་ཉི་མ་འབྲས་ལྗོངས་ཤར། །
པཎ་ཆེན་བི་མ་ལ་དང་ཀུན་མཁྱེན་དྲི་མེད་འོད་ཟེར་ཟུང་དུ་འཇུག་པའི་
ཐུགས་རྗེའི་རང་གཟུགས་ལྷ་བཙུན་ནམ་མཁའ་འཇིགས་མེད་ནི། ལྷོ་རྒྱུད་བྱར་
ཡུལ་བཙད་པོའི་རིགས་ལས་རབ་བྱུང་བཅུ་པའི་མེ་མོ་བྱ་( ༡༥༩༧)ལོར་སྐུ་
འཁྲུངས། མཛོད་སྦུ་ དང་ལྗགས་དང༌ ཤངས་ཀྱི་རྩེར་ ཨའི་མཚན་མ་ཤིན་ཏུ་
གསལ་བ་སོགས་ངོ་མཚར་བའི་མཚན་རྟགས་དུ་མ་མངའ། གསུང་སྙན་རི་ཁྲོད་
དུ་སྤྲུལ་སྐུ་ཨོ་རྒྱན་དཔལ་འབྱོར་ལས་རབ་ཏུ་བྱུང་བའི་མཚན་ཀུན་བཟང་རྣམ་
རྒྱལ་དུ་གསོལ། ཐོག་མར་ཐང་འབྲོག་གྲྭ་ཚང་དུ་གསན་བསམ་ཅི་རིགས་མཛད་
ཅིང༌། རིམ་གྱིས་རྡོ་རྗེ་འཛིན་པ་དུ་མ་ལས་བཀའ་དགོངས་སོགས་བཀའ་གཏེར་
282



གདམས་ཟབ་མང་པོའི་སྨིན་གྲོལ་གསན་ཏེ་ལྷག་པའི་ལྷའི་བསྙེན་སྒྲུབ་ཚད་དུ་
བསྐྱལ་བས་དངོས་གྲུབ་འཕྲིན་ལས་ནང་བྱན་ཆུད། ཁྱད་པར་རྫོགས་ཆེན་པ་
བསོད་ནམས་ དབང་ པོ་ ལོ་ བཅུ་ བདུན་ གྱི་ བར་ དུ་ བསྟེན་ནས་ སྙིང་ ཐིག་ གི་
གདམས་སྐོར་ཡོངས་སུ་རྫོགས་པ་གསན་ཏེ་ཐུགས་ཉམས་སུ་བཞེས་པས་རྟོགས་
པའི་གདིང་ཚད་བརྙེས། དེའི་བོགས་འདོན་དུ་རྗེ་ངག་དབང་མི་བསྐྱོད་རྡོ་རྗེ་
ལས་ཆགས་ལམ་གྱི་མན་ངག་མཐའ་དག་གསན་ནས་རང་ལུས་ཐབས་ལྡན་དང་
གཞན་ལུས་ཕྱག་རྒྱའི་རྣལ་འབྱོར་བདེ་སྟོང་གི་ཡེ་ཤེས་ལ་རྩལ་སྦྱངས་པས་དགའ་
བཞིའི་ངོས་འཛིན་ རང་ སར་ ཐིམ་ སྟེ་ སྣང་ གྲགས་ ཐམས་ ཅད་ ལྷན་ ཅིག་ སྐྱེས་
དགའི་འོད་གསལ་དུ་སྨིན། བྱར་དྭགས་ཀོང་གསུམ་དང་དབུ་གཡོར་གཙང་
གསུམ་གྱིས་མཚོན་བོད་ཡུལ་གྱི་གནས་ཆེན་ཐམས་ཅད་དུ་རིག་པ་བརྟུལ་ཞུགས་
ཀྱི་སྤྱོད་པ་མཛད་པས་གྲུབ་པའི་གོ་འཕང་མཐོན་པོར་གཤེགས། མགྲིན་པའི་རྩ་
མདུད་གྲོལ་བས་གང་གསུངས་ཐམས་ཅད་ཚིག་དོན་བཟང་པོ་འབའ་ཞིག་པ་
བྱུང་། རྒྱ་གར་དུ་མུ་སྟེགས་ཀྱི་རྒྱལ་པོ་བཏུལ་ནས་ནང་པའི་བསྟན་པ་ལ་བཀོད་
པ་དང་། བོད་དུ་ལྷ་འདྲེ་རྣམས་གྲོགས་སུ་བསྐུལ་ནས་བསམ་ཡས་ཞིག་གསོས་
མཛད་ཅིང་། ཙ་རིར་རི་ཆེན་ཉིལ་བ་ལྟ་སྟངས་དང་སྡིགས་མཛུབ་ཀྱིས་ཟློག་པ་
སོགས་རྫུ་འཕྲུལ་བསམ་གྱིས་མི་ཁྱབ་པ་ལ་དབང་འབྱོར། གནས་ཆེན་ཟབ་བུ་
ལུང་དང་། རིན་ཆེན་ཤེལ་རི་སྨུག་པོའི་དགའ་ཚལ་པདྨ་འཇའ་འོད་ཤེལ་རྫོང་།
ཡང་ཀླུངས་ཤེལ་རི་ལྷའི་ལྡིང་ཁང་སོགས་སུ་མཉམ་པར་བཞག་པའི་ཚེ་དག་པའི་
སྣང་བ་བསམ་གྱིས་མི་ཁྱབ་པ་ཤར་བ་ལ་བརྟེན་ནས་དགོངས་པའི་ཀློང་མཛོད་
བརྡོལ་བ་ལས། གཏེར་ཁ་ཀུན་གྱི་ཡང་ཏིག སྙན་བརྒྱུད་དག་གི་གནད་འགག
མཐོང་ཐོས་དྲན་རེག་གྲོལ་བར་བསྔགས་པའི་རྡོ་རྗེ་སྙིང་པོ་སྤྲིན་གྱི་ཐོལ་གླུའི་ཆོས་
སྐོར་བྱུང་བ་གཏན་ལ་ཕབ་ནས་སྐལ་ལྡན་ཐུན་མོང་མ་ཡིན་པ་འགའ་ལ་སྙན་
བརྒྱུད་དུ་སྩལ། རིག་འཛིན་འཇའ་ཚོན་སྙིང་པོ་དང་གཏེར་ཆེན་བདུད་འདུལ་
རྡོ་རྗེ་སོགས་ཀྱི་བཀས་བསྐུལ་ཏེ་བོད་ཁམས་སྤྱིའི་བདེ་ཐབས་སུ། དགུང་གྲངས་
283



ལྷ་བཙུན་ནམ་མཁའ་འཇིགས་མེད།
པཎ་གྲུབ་ཆེན་པོ་བི་མ་ལ་དངོས་དང༌། ། ཀུན་མཁྱེན་དྲི་མེད་འོད་ཟེར་
ཟུང་འཇུག་གི། ། རྣམ་འཕྲུལ་ལྷ་བཙུན་ནམ་མཁའ་འཇིགས་མེད་ནི། ། རབ་
བྱུང་བཅུ་པའི་མེ་མོ་བྱ་ལ་འཁྲུངས། ། ལྗགས་དང་ཤངས་རྩེར་ཨ་ཡིག་རང་བྱོན་
སོགས། ། ཤིན་ཏུ་གསལ་བའི་ངོ་མཚར་མཚན་རྟགས་མངའ། ། རབ་བྱུང་
མཚན་ལ་ཀུན་བཟང་རྣམ་རྒྱལ་གསོལ། ། ཐང་འབྲོག་ཚང་དུ་གསན་བསམ་ཅི་
རིགས་མཛད། ། རིམ་བཞིན་རྡོ་རྗེ་འཛིན་ པ་ དུ་ མ་ ལས། ། བཀའ་གཏེར་
གདམས་ཟབ་མང་པོའི་སྨིན་གྲོལ་གསན། ། ལྷག་པའི་ལྷ་ཡི་བསྙེན་སྒྲུབ་ཚད་དུ་
འཁྱོལ། ། སྙིང་ཐིག་གདམས་སྐོར་རྟོགས་པའི་གཏིང་ཚད་བརྙེས། ། གནས་
ཆེན་མང་པོར་བརྟུལ་ཞུགས་སྤྱོད་པ་མཛད། ། དགོངས་པའི་ཀློང་བརྡོལ་གོ་
འཕང་མཐོན་པོར་གཤེགས། ། འབྲས་ གཤོངས་ལྷ་རི་འོད་གསལ་གནས་སྒོ་
ཕྱེ། ། རྫོགས་ཆེན་བསྟན་པའི་ཉི་མ་འབྲས་ལྗོངས་ཤར། ། །
པཎ་ཆེན་བི་མ་ལ་དང་ཀུན་མཁྱེན་དྲི་མེད་འོད་ཟེར་ཟུང་དུ་འཇུག་པའི་
ཐུགས་རྗེའི་རང་གཟུགས་ལྷ་བཙུན་ནམ་མཁའ་འཇིགས་མེད་ནི། ལྷོ་རྒྱུད་བྱར་
ཡུལ་བཙད་པོའི་རིགས་ལས་རབ་བྱུང་བཅུ་པའི་མེ་མོ་བྱ་(༡༥༩༧)ལོར་སྐུ་
འཁྲུངས། མཛོད་སྦུ་དང་ལྗགས་ དང་ ཤངས་ཀྱི་རྩེར་ཨའི་མཚན་མ་ ཤིན་ཏུ་
གསལ་བ་སོགས་ངོ་མཚར་བའི་མཚན་རྟགས་དུ་མ་མངའ། གསུང་སྙན་རི་ཁྲོད་
དུ་སྤྲུལ་སྐུ་ཨོ་རྒྱན་དཔལ་འབྱོར་ལས་རབ་ཏུ་བྱུང་བའི་མཚན་ཀུན་བཟང་རྣམ་
རྒྱལ་དུ་གསོལ། ཐོག་མར་ཐང་འབྲོག་གྲྭ་ཚང་དུ་གསན་བསམ་ཅི་རིགས་མཛད་
ཅིང༌། རིམ་གྱིས་རྡོ་རྗེ་འཛིན་པ་དུ་མ་ལས་བཀའ་དགོངས་སོགས་བཀའ་གཏེར་
282



གདམས་ཟབ་མང་པོའི་སྨིན་གྲོལ་གསན་ཏེ་ལྷག་པའི་ལྷའི་བསྙེན་སྒྲུབ་ཚད་དུ་
བསྐྱལ་བས་དངོས་གྲུབ་འཕྲིན་ལས་ནང་བྱན་ཆུད། ཁྱད་པར་རྫོགས་ཆེན་པ་
བསོད་ནམས་ དབང་ པོ་ལོ་ བཅུ་ བདུན་ གྱི་ བར་ དུ་ བསྟེན་ ནས་ སྙིང་ ཐིག་ གི་
གདམས་སྐོར་ཡོངས་སུ་རྫོགས་པ་གསན་ཏེ་ཐུགས་ཉམས་སུ་བཞེས་པས་རྟོགས་
པའི་གདིང་ཚད་བརྙེས། དེའི་བོགས་འདོན་དུ་རྗེ་ངག་དབང་མི་བསྐྱོད་རྡོ་རྗེ་
ལས་ཆགས་ལམ་གྱི་མན་ངག་མཐའ་དག་གསན་ནས་རང་ལུས་ཐབས་ལྡན་དང་
གཞན་ལུས་ཕྱག་རྒྱའི་རྣལ་འབྱོར་བདེ་སྟོང་གི་ཡེ་ཤེས་ལ་རྩལ་སྦྱངས་པས་དགའ་
བཞིའི་ངོས་ འཛིན་ རང་ སར་ ཐིམ་ སྟེ་ སྣང༌ གྲགས་ ཐམས་ ཅད་ ལྷན་ ཅིག་ སྐྱེས་
དགའི་འོད་གསལ་དུ་སྨིན། བྱར་དྭགས་ཀོང་གསུམ་དང་དབུ་གཡོར་གཙང་
གསུམ་གྱིས་མཚོན་བོད་ཡུལ་གྱི་གནས་ཆེན་ཐམས་ཅད་དུ་རིག་པ་བརྟུལ་ཞུགས་
ཀྱི་སྤྱོད་པ་མཛད་པས་གྲུབ་པའི་གོ་འཕང་མཐོན་པོར་གཤེགས། མགྲིན་པའི་རྩ་
མདུད་གྲོལ་བས་གང་གསུངས་ཐམས་ཅད་ཚིག་དོན་བཟང་པོ་འབའ་ཞིག་པ་
བྱུང་། རྒྱ་གར་དུ་མུ་སྟེགས་ཀྱི་རྒྱལ་པོ་བཏུལ་ནས་ནང་པའི་བསྟན་པ་ལ་བཀོད་
པ་དང་། བོད་དུ་ལྷ་འདྲེ་རྣམས་གྲོགས་སུ་བསྐུལ་ནས་བསམ་ཡས་ཞིག་གསོས་
མཛད་ཅིང་། ཙ་རིར་རི་ཆེན་ཉིལ་བ་ལྟ་སྟངས་དང་སྡིགས་མཛུབ་ཀྱིས་ཟློག་པ་
སོགས་རྫུ་འཕྲུལ་བསམ་གྱིས་མི་ཁྱབ་པ་ལ་དབང་འབྱོར། གནས་ཆེན་ཟབ་བུ་
ལུང་དང་། རིན་ཆེན་ཤེལ་རི་སྨུག་པོའི་དགའ་ཚལ་པདྨ་འཇའ་འོད་ཤེལ་རྫོང་།
ཡང་ཀླུངས་ཤེལ་རི་ལྷའི་ལྡིང་ཁང་སོགས་སུ་མཉམ་པར་བཞག་པའི་ཚེ་དག་པའི་
སྣང་བ་བསམ་གྱིས་མི་ཁྱབ་པ་ཤར་བ་ལ་བརྟེན་ནས་དགོངས་པའི་ཀློང་མཛོད་
བརྡོལ་བ་ལས། གཏེར་ཁ་ཀུན་གྱི་ཡང་ཏིག སྙན་བརྒྱུད་དག་གི་གནད་འགག
མཐོང་ཐོས་དྲན་རེག་གྲོལ་བར་བསྔགས་པའི་རྡོ་རྗེ་སྙིང་པོ་སྤྲིན་གྱི་ཐོལ་གླུའི་ཆོས་
སྐོར་བྱུང་བ་གཏན་ལ་ཕབ་ནས་སྐལ་ལྡན་ཐུན་མོང་མ་ཡིན་པ་འགའ་ལ་སྙན་
བརྒྱུད་དུ་སྩལ། རིག་འཛིན་འཇའ་ཚོན་སྙིང་པོ་དང་གཏེར་ཆེན་བདུད་འདུལ་
རྡོ་རྗེ་སོགས་ཀྱི་བཀས་བསྐུལ་ཏེ་བོད་ཁམས་སྤྱིའི་བདེ་ཐབས་སུ། དགུང་གྲངས་
283



ལྔ་བཅུར་སོན་པ་མེ་ཁྱི་ལོར་འབྲས་གཤོངས་ལྷ་རི་འོད་གསལ་སྙིང་པོར་ཞབས་
ཀྱིས་བཅགས་ནས་གནས་སྒོ་ཕྱེས། ལུང་དོན་ལྟར་གཙུག་ལག་ཁང་དང་སྒྲུབ་སྡེ་
བཏབ། བྲག་དཀར་བཀྲ་ཤིས་སྡིངས་སུ་མཁའ་འགྲོས་ལུང་བསྟན་པ་བཞིན་ཊཱ་
ཀི་སྙིང་གི་ཕུག་པར་བཞུགས་པའི་སྐབས་ཨ་ཏི་བླ་མེད་སྙིང་ཐིག་གི་གདམས་པ་
ཐུན་མོང་མ་ཡིན་པ་རིག་འཛིན་སྲོག་སྒྲུབ་ཀྱི་ཆོས་སྐོར་རྣམས་དག་སྣང་གི་ཚུལ་
དུ་བྱུང་བ་གཏན་ལ་ཕབ་སྟེ་སྐལ་ལྡན་རྣམས་ལ་སྨིན་གྲོལ་ གྱི་བདུད་རྩི་སྩལ།
གཞན་ཡང་རྫོགས་པ་ཆེན་པོ་འཆད་སྤེལ་གྱི་འཕྲིན་ལས་རྒྱ་ཆེན་པོ་བསྐྱངས་པ་
ལས་འབྲས་ལྗོངས་རྫོགས་ཆེན་པའི་རིང་ལུགས་ཞེས་སྙན་གྲགས་ཕྱོགས་ཐམས་
ཅད་དུ་ཁྱབ། ཕྱིས་དུས་འདིར་བརྟུལ་ཞུགས་ཀྱི་སྤྱོད་པ་མཐར་ཕྱིན་པའི་གྲུབ་
ཐོབ་འདི་ལས་ལྷག་པ་སུའང་མ་བྱོན་པར་གྲགས་སོ། ཟབ་ཆོས་རིག་འཛིན་སྲོག་
སྒྲུབ་དང་། སྤྲིན་གྱི་ ཐོལ་ ཀླུའི་དབང་ལུང་མན་ངག་གི་རྒྱུན་ད་ལྟའི་བར་མ་
ཉམས་པར་བཞུགས་ཤིང་། ཆོས་བརྒྱུད་ཀྱི་འཕྲིན་ལས་བོད་ཁམས་ཕལ་མོ་ཆེ་
དང་། ཁྱད་པར་སྦས་ཡུལ་འབྲས་མོ་ལྗོངས་སུ་དར་བཞིན་པའོ། །
སྨན་རམས་པ་བློ་བཟང་ཆོས་གྲགས།
གསོ་རིག་བསྟན་པར་མཛད་རྗེས་ཆེ་བ་ཡི། ། བསིལ་ལྗོངས་སྨན་རམས་
བློ་བཟང་ཆོས་གྲགས་ནི། ། རྒྱལ་མོ་གཡུ་སྒྲ་སྙིང་པོའི་རིགས་བརྒྱུད་དུ། ། ཡར་
ཀླུང་ཆོས་སྡེ་གོང་གི་ས་ཆར་འཁྲུངས། ། གླིང་སྟོད་ཉི་ཚང་བློ་བཟང་རྒྱན་མཚན་
དང་། ། ཡབ་རྗེ་དྲང་སྲོང་བསྟན་འཛིན་ཡར་རྒྱས་སོགས། ། མཁས་དབང་
བཅུ་ཕྲག་བཞི་དང་གཉིས་བསྟེན་ནས། ། གསོ་བ་རིག་པའི་གཞུང་ལ་སྦྱངས་པ་
མཛད། ། སྙིང་རུས་ཆེན་པོས་སྤྱི་དོན་ཁོག་ཡོངས་ཕུབ། ། རིག་པའི་རྩལ་གྱིས་
གཞུང་དོན་མཐའ་ཡང་བཅད། ། མན་ངག་ལག་ལེན་གནད་དང་བཅས་མཐའ་
284



དག ། ཁོང་དུ་ཆུད་ནས་མཁས་པའི་ཡང་རྩེར་སོན། ། རྒྱལ་དབང་སྐུ་ཕྲེང་ལྔ་
པའི་བླ་སྨན་མཛད། ། ཤར་ཆེན་ལྕོག་ཏུ་གསོ་རིག་སློབ་གྲྭ་གཉེར། ། དཀའ་
འགྲེལ་བརྩམས་དང་སློབ་མ་བསྐྱངས་པ་སོགས། ། མཛད་པ་རི་བོའི་གཏོས་
དང་ཡང་དག་མཉམ། ། །
བོད་ཀྱི་གསོ་རིག་ལ་གྲགས་ཆེ་བའི་སྨན་རམས་པ་བློ་བཟང་ཆོས་གྲགས་ནི་
རབ་བྱུང་བཅུ་གཅིག་པའི་ནང་གངས་ཅན་རུ་བཞིའི་ཆ་ལས་གཡོན་རུ་དར་མོ་
ཞེས་པར་རྒྱལ་མོ་གཡུ་སྒྲ་སྙིང་པོའི་རིགས་བརྒྱུད་དུ་སྐུ་འཁྲུངས། (དེང་ལྷོ་ཁ་སྣེ་
གདོང་རྫོང་ཡར་སྟོད་ཆོས་སྡེའི་ཁོངས་ སུ་ཡོད།) གླིང་ སྟོད་ ཉི་ཚང་བློ་བཟང་རྒྱན་
མཚན་དང༌། དྲང་སྲོང་བསྟན་འཛིན་ཡར་རྒྱས་ཀྱིས་གཙོ་བོར་གྱུར་པའི་གསོ་
རིག་སྤྱི་དང་བྱེ་བྲག་གི་དོན་རྣམས་ཤིན་དུ་བྱང་ཆུབ་པའི་རྒྱ་བོད་ཀྱི་སློབ་དཔོན་
བཅུ་ཕྲག་བཞི་ལྷག་ཙམ་བསྟེན་ནས་གསོ་བ་རིག་པ་ལ་ཧོལ་རྒྱུགས་ཙམ་མ་ཡིན་
པར་སྤྱི་དོན་གྱི་ཁོག་ཕུབ། གཞུང་དོན་གྱི་མཐའ་བཅད། མན་ངག་ལག་ལེན་
གྱི་གནད་དང་བཅས་པ་མཐའ་དག་ཁོང་དུ་ཆུད་པར་གསན་ནས་མཁས་པའི་
ཡང་རྩེར་སོན་པར་གྱུར། །
་ རྒྱལ་དབང་སྐུ་ཕྲེང་ལྔ་པ་ངག་དབང་བློ་བཟང་རྒྱ་མཚོའི་བླ་སྨན་པ་མཛད།
རྩེ་ཕོ་བྲང་དམར་པོའི་ལྷ་དབང་ལྕོག་གམ་ཤར་ཆེན་ལྕོག་ཏུ་གསོ་རིག་གི་སློབ་གྲྭ་
གཉེར་ནས་ སྐུ་ཚེ་ཧྲིལ་ པོར་ དཔལ་ ལྡན་ རྒྱུད་ བཞི་ སོགས་ གསོ་ བ་ རིག་ པའི་
དགོངས་དོན་འཆད་རྩོད་རྩོམ་གསུམ་གྱི་དུས་གདའ་བར་མཛད། ། །
ཁོང་ནི་རང་ཅག་བོད་ཀྱི་གསོ་རིག་བསྟན་པར་མཛད་རྗེས་ཤིན་ཏུ་ཆེ་བ་
ཞིག་ཡིན་པས་རྒྱལ་དབང་ལྔ་པས་ཀྱང་བསྟོད་བསྔགས་དང༌། མཐོང་ཆེན་ཚད་
མེད་གནང་ཡོད། ཕྱི་རབས་པ་རྣམས་ལ་གནང་བའི་གསུང་རྩོམ་ཡང་། གངས་
རིའི་ཁྲོད་ཀྱི་སྨན་གྱི་མན་ངག་རྣམས་གཅིག་ཏུ་བསྡུས་པར་གྲགས་པའི་《མན་
ངག་བཀའ་རྒྱ་མ་》དང༌། མན་ ངག་ རྒྱུད་ ཀྱི་དཀའ་འགྲེལ་《ལེགས་བཤད་
གསེར་རྒྱན།》ཕྱི་ མ་ རྒྱུད་ཀྱི་ཆུ་ མདོ་མན་གྱི་ དཀའ་ གནད་《རྡོ་ རྗེའི་ མདུད་
285



འགྲོལ།》བཤད་རྒྱུད་ཀྱི་སྡོང་འགྲེམས་འབྲུ་འགྲེལ་《ལེགས་བཤད་གསེར་གྱི་ཐུར་
མ》《གཡུ་ཐོག་གསར་མ་ཡོན་ཏན་མགོན་པོའི་རྣམ་ཐར་》སོགས་རྨད་དུ་བྱུང་
བ་མང་པོ་མཛད།
རྒྱུན་འཛིན་གྱི་སློབ་མའང་གྲགས་ཆེ་བ། མེར་མོ་བ། བློ་བཟང་ཆོས་
འཕེལ་དང༌། ལ་ར་བ་བློ་བཟང་དོན་ལྡན་སོགས་མང་དུ་བསྐྱངས། །
གཞན་ཡང་གངས་ལྗོངས་ཀྱི་ས་ཆ་ག་ས་གང་དུ་ཕེབས་ནས་སྔོ་སྨན་དང༌།
རིན་པོ་ཆེའི་སྨན་སོགས་བཙལ་འཚོལ་ཞིབ་ཕྲ་གནང་བ་སོགས་འགྲོ་བ་ནད་ཅན་
ལ་སྨན་པའི་ཕྱག་རྗེས་བསུབ་ཏུ་མེད་པ་བཞག་གནང་མཛད་དོ། །
རྒྱལ་བ་བློ་བཟང་རྒྱ་མཚོ།
བཅུ་ཕྲག་རིག་པས་ཕྱུག་པའི་པཎྜི་ཏ། ། མདོ་སྔགས་བསྟན་པའི་བདག་
པོ་བཀའ་དྲིན་ཅན། ། རྒྱལ་དོན་སྲིད་ལའང་བཀོད་འདོམས་མཁས་ཅན་པ། །
བློ་བཟང་རྒྱ་མཚོ་སྲིད་ན་རྒྱལ་གྱུར་ཅིག ། འཁྲུལ་མེད་རྟགས་དང་མཚན་མ་
ལེགས་ཐོན་པས། ། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས། ། རྒྱལ་བ་
བཞི་པའི་སྐུ་སྐྱེར་ངོས་འཛིན་མཛད། ། དཔལ་ལྡན་འབྲས་སྤུངས་ཆོས་སྡེར་
སྤྱན་དྲངས་ཏེ། ། འཇིགས་མེད་སེང་གེའི་ཁྲི་ལ་བཀོད་ནས་བཟུང་། ། གྲུབ་
མཐའ་རིས་མེད་མཁས་གྲུབ་དུ་མ་ཞིག ། བླ་མར་བསྟེན་ནས་གསན་བསམ་
མཐར་ཕྱིན་མཛད། ། འཆད་རྩོད་རྩོམ་ལ་དཔའ་བའི་གོ་སར་འགྱིང་། ། གུ་
ཧྥེ་ བསྟན་འཛིན་ཆོས་ཀྱི་རྒྱལ་པོ་དང་། ། ལས་སྨོན་འབྲེལ་བས་བོད་ཁམས་
ཧྲིལ་པོ་དབང༌། ། གོང་མ་ཆེན་པོས་འཇའ་ས་གསེར་ཡིག་གནང་། ། ཕོ་བྲང་པོ་
ཏ་ལ་ཡང་དེ་དུས་བཞེངས། །
རྒྱལ་མཆོག་ལྔ་པ་ཆེན་པོ་གསང་མཚན་རྡོ་རྗེ་ཐོགས་མེད་རྩལ་དུ་གྲགས་པ་
286



ནི། འཕྱོངས་རྒྱས་སྟག་རྩེའི་ཟ་ཧོར་གྱི་རྒྱལ་བརྒྱུད་ལས་ཡབ་མི་དབང་བདུད་
བཏུལ་རབ་བརྟན་དང༌། ཡུམ་ཡར་འབྲོག་ཁྲི་དཔོན་གྱི་སྲས་མོ་ཀུན་དགའ་ལྷ་
མཛེས་གཉིས་ཀྱི་སྲས་སུ་རབ་བྱུང་བཅུ་པའི་མེ་སྦྲུལ་(༡༦༡༧)ལོར་སྐུ་འཁྲུངས།
འཁྲུངས་པའི་ལོ་དེར་བྱང་པ་རིག་འཛིན་ངག་གི་དབང་པོས་བཀའ་ཉེན་སེལ་དུ་
ཚེ་གུར་གྱི་དབང་གནང་བ་ཐོག་མའི་དགེ་མཚན་དུ་གྱུར། པཎ་ཆེན་བློ་བཟང་
ཆོས་ཀྱི་རྒྱལ་མཚན་གྱིས་རྒྱལ་བ་ཡོན་ཏན་རྒྱ་མཚོའི་སྐུ་སྐྱེར་ངོས་འཛིན་མཛད་
ནས་དཔལ་ལྡན་འབྲས་སྤུངས་ཀྱི་ཆོས་སྡེར་སྤྱན་དྲངས། གཙུག་ཕུད་བཞེས་
པའི་མཚན་བློ་བཟང་རྒྱ་མཚོར་གསོལ་ནས་སེང་གེའི་ཁྲིར་བཀོད། གླིང་སྨད་པ་
དཀོན་མཆོག་ཆོས་འཕེལ་ལས་བསྡུས་ཚད་ནས་བཟུང་གཞུང་པོད་ཆེན་རྣམས་
ལ་ཐུགས་གཉེར་མཛད་པས་ཚེགས་མེད་དུ་མཁྱེན། པཎ་ཆེན་རིན་པོ་ཆེ་ལས་
དབང་ལུང་མན་ངག་དུ་མ་གསན། སྨོན་འགྲོ་པཎྜི་ཏ་ཡབ་སྲས་ལས་སྙན་ངག
སྒྲ། སྡེབ་སྦྱོར། མངོན་བརྗོད་སོགས་དང༌། ལྡུམ་པོ་བ་དང་། ཟུར་ཆེན་ལས་
རྩིས་དཀར་ནག་དབྱངས་འཆར་སོགས་མཐའ་ཡས་པ་གསན་པས་ བཅུ་ ཕྲག་
རིག་པའི་གནས་ཀུན་གཟིགས་པའི་མ་ཧཱ་པཎྜི་ཏ་ཆེན་པོར་གྱུར། དགུང་ལོ་ཉེར་
གཉིས་པར་པཎ་ཆེན་རིན་པོ་ཆེར་བླ་ཆེན་གྱི་སྡོམ་རྒྱུན་ལས་བསྙེན་པར་རྫོགས་
ཤིང་། མཚན་ངག་ གི་ དབང་ ཕྱུག་ ཅེས་ གསོལ། ཕ་བོང་ ཁ་ པ་ འཁོན་ སྟོན་
དཔལ་འབྱོར་ལྷུན་གྲུབ། ཞ་ལུ་ བསོད་ནམས་མཆོག་གྲུབ། ཟུར་ཆེན་ཆོས་
དབྱིངས་རང་གྲོལ། སྨན་ལུང་པ་བློ་མཆོག་རྡོ་རྗེ། ཆོས་རྒྱལ་གཏེར་བདག་གླིང་
པ་སོགས་མཁས་ཤིང་གྲུབ་པའི་ཡོངས་འཛིན་ཁྱད་པར་ཅན་མང་དུ་བསྟེན་ནས་
ས་དགེ་རྙིང་གསུམ་གཙོ་བོར་གྱུར་པའི་སྐབས་དེ་དུས་བོད་དུ་མདོ་སྔགས་ཀྱི་
བཤད་པ་སྔགས་ཀྱི་དབང་ལུང་མན་ངག་གི་རྒྱུན་བཞུགས་པ་ཕལ་ཆེར་གསན་
བསམ་མཐར་ཕྱིན་པར་མཛད་པའི་གསན་ཡིག་གླེགས་བམ་བཞིར་བཞུགས་པ་
མཁས་པ་ཐམས་ཅད་ཀྱིས་ཚད་མར་འཛིན། ཐུགས་དམ་ཉམས་བཞེས་ཀྱི་སྒོ་
ནས་སྤང་རྟགས་ཀྱི་རྩལ་རྫོགས། བར་སྐབས་སུ་དྲག་པོ་མངོན་སྤྱོད་ཀྱི་ལས་སྦྱོར་
287



མཆོག་ལྷོ་བྲག་བྱང་ཆུབ་གླིང་དུ་འཁྲུངས། ། དགུང་ལོ་ལྔ་ནས་འབྲི་ཀློག་ལེགས་
པར་མཁྱེན། ། བརྒྱད་ལ་ཡབ་རྗེ་མཆོག་ནས་ རབ་ ཏུ་བྱུང་། ། ཞི་ཁྲོ་བཀའ་
བརྒྱུད་སྙིང་ཐིག་ཡ་བཞི་སོགས། ། གསང་ཆེན་བཀའ་གཏེར་བཤད་ལུང་མན་
ངག་གསན། ། སྔ་ཕྱིར་བཤེས་གཉེན་སུམ་ཅུ་ལྷག་བསྟེན་ནས། ། མདོ་སྔགས་
གཞུང་ལུགས་རྒྱ་མཚོའི་ཕ་མཐའ་བཅད། ། ཁྱད་པར་བསྐྱེད་རྫོགས་ཟབ་མོའི་
ཉམས་བཞེས་ལ། ། མི་གཡེལ་རྫོགས་ཆེན་རང་སྣང་མངོན་དུ་གྱུར། ། ལྗགས་
ཁྲིད་གནང་བར་འགྲན་ཟླ་ཡེ་མེད་པས། ། བླ་མ་སློབ་དཔོན་སྔགས་འཆང་རབ་
བྱུང་སོགས། ། ཟབ་ལམ་རྟོགས་པ་འཁྲུལ་མེད་ངོ་འཕྲོད་པའི། ། སློབ་མ་སྐར་
ཚོགས་གྲངས་དང་ཡང་དག་མཉམ། །
རིག་འཛིན་ཆེན་པོ་འཕྲིན་ལས་ལྷུན་གྲུབ་ནི་ཡབ་སྨྱོས་སྟོན་མཁས་གྲུབ་
མདོ་སྔགས་བསྟན་འཛིན་དང༌། ཡུམ་རྒྱལ་རིགས་དགོས་དགོས་འཛོམས་པའི་
སྲས་སུ་རབ་བྱུང་བཅུ་པའི་ཆུ་ཁྱི་ ( ༡༦༢༢)ལོར་ལྷོ་བྲག་བྱང་ཆུབ་གླིང་དུ་སྐུ་
འཁྲུངས། དགུང་ལོ་ལྔ་ནས་འབྲི་ཀློག་བྱང་བར་མཁྱེན། བརྒྱད་ལ་ཡབ་རྗེ་ལས་
རབ་ཏུ་བྱུང་ཞིང་མཚན་ཨོ་རྒྱན་ཚེ་འཕེལ་ཞེས་གསོལ། རིམ་བཞིན་འཕྲིན་སྒྲུབ་
ཕྱག་བཞེས་དང་བཅས་པ་ནས་འགོ་བརྩམས། ཡིད་བཞིན་མཛོད། སེམས་
ཉིད་ངལ་གསོ་རྩ་འགྲེལ་རྣམས་དང་སྒྲ་དང་རྩིས་སོགས་ཤེས་བྱ་ཀུན་ལ་སྦྱངས་པ་
མཛད། ཁྱད་པར་དུ་ཡབ་རྗེ་ཉིད་ལས་བླ་རྫོགས་ཐུགས་གསུམ། སྙིང་ཐིག་ཡ་
བཞི། ཞི་ཁྲོ་བཀའ་བརྒྱད་སོགས་གསང་ཆེན་བཀའ་གཏེར་དུ་མའི་དབང་ཁྲིད་
བཤད་ལུང་མན་ངག་སོགས་མཐའ་ཆོད་པར་གསན། སྐབས་དེར་ལྷོ་རྒྱུད་ཀྱི་
བདག་པོ་འཕོས་པའི་དབང་ལས་རེ་ཞིག་ ལྷ་ལུང་གི་འདུས་སྡེར་བཞུགས་ཏེ།
དཔའ་བོ་གཙུག་ལག་རྒྱ་མཚོ་ལས་དགེ་ཚུལ་དང༌། ཀུན་རིག་ ཕག་མོ་དུས་
འཁོར་སོགས་ཀྱི་དབང་ལུང་རྣམས་གསན་ཅིང་། སླར་ཡང་རང་གནས་སུ་ཡབ་
རྗེ་ཉིད་ལས་ཟབ་ཆོས་མང་པོའི་མཐའ་བརྒྱུ་བཅད་ཅིང་། བསྟན་པའི་གཉེར་ཁ་
གཏད་པ་ནས་བཟུང་། མི་རིང་བར་ཡབ་རྗེ་ཉིད་དར་རྒྱས་ཆོས་གླིང་དུ་བདེ་
290



བར་གཤེགས་པའི་སྐུ་གདུང་གི་མཆོད་འབུལ་ཕྱི་ནང་གི་རྟེན་བཞེངས་སོགས་
ལེགས་པར་མཛད།
སྔ་ཕྱིར་ཡབ་ཉིད་གཙོ་བོར་གྱུར་པའི། གསུང་སྤྲུལ་ཚུལ་ཁྲིམས་རྡོ་རྗེ་དང་།
ལྷ་བཙུན་ཀུན་བཟང་རྣམ་རྒྱལ། རྫོགས་ཆེན་ནམ་མཁའ་འབྲུག་སྒྲ། ཟུར་ཆེན་
ཆོས་དབྱིངས་རང་གྲོལ་སོགས་བཤེས་གཉེན་དུ་མ་བཅུ་ཕྲག་གསུམ་ལྷག་ཙམ་
ནས་མདོ་སྔགས་ཀྱི་ཆོས་ཚུལ་རབ་འབྱམས་ གསན་ཅིང་། ཁྱད་ པར་བསྐྱེད་
རྫོགས་ཟབ་མོའི་ཉམས་བཞེས་ལ་མི་གཡེལ་བས་རྫོགས་པ་ཆེན་པོ་རང་སྣང་རིས་
མེད་ཀྱི་དགོངས་པ་མངོན་དུ་གྱུར། འཁོར་འདས་ཡེ་ཤེས་ཀྱི་རོལ་པར་ཤར་བས་
ཡི་དམ་དུ་མའི་གཟིགས་སྣང་ལ་དབང་འབྱོར། ཆོས་ཀྱི་རྗེས་སུ་འབྲངས་པའི་བུ་
སློབ་ནི། དཔལ་རི་སྤྲུལ་སྐུ་འཕྲིན་ལས་རྣམ་རྒྱལ་དང༌། དམ་པ་ཀློང་ཡངས་
འོད་གསལ། སྤྱི་དཔོན་སྔགས་འཆང་ཆེན་པོ་སོགས་རིགས་དང་སྐྱེས་རྒྱུད་ཡོན་
ཏན་གྱི་མཐོ་བ་དུ་མས་མཚོན། བླ་མ་དང་སློབ་དཔོན། རབ་བྱུང༌། སྔགས་པ།
སྒོམ་ཆེན། ཁྱིམ་བདག་སོགས་སྐལ་ལྡན་དུ་མ་ལ། སྤྱིར་སྒྲུབ་དབང་ཁྲིད་ལུང་
མན་ངག་སོགས་ཐུན་མོང་དུ་བསྩལ་བ་དང་། ཁྱད་པར་བཞེད་པ་ཐ་དད་པའི་
ཆོས་རྣམས་སོ་སོའི་སྐལ་བ་བཞིན་སྩོལ་བ་ལ་ཐོགས་པ་མི་མངའ་བས་སྔ་འགྱུར་
གྱི་བསྟན་འཛིན་ཐོག་མཉམ་གཅིག་ལ་ཆོས་ཀྱི་འཕྲིན་ལས་ལ་འགྲན་དུ་མེད་པ་ངོ་
བོ་ཆོས་ཉིད་མཉམ་པ་ཆེན་པོའི་གནས་ལུགས་ལས་ མ་ གཡོས་ བཞིན་དུ་རྣམ་
འགྱུར་རྡོ་རྗེ་སློབ་དཔོན་ཉིད་ཀྱི་དེ་ཉིད་བཅུ་ལ་དབང་འབྱོར་བས་དེ་དང་དེའི་
ལས་ལ་ངེས་ཤེས་འདྲེན་ཅིང་། ཁྱད་པར་དབང་དུས་སུ་ཡེ་ཤེས་ཀྱི་བྱིན་ཕེབས་
པས་དབང་དོན་རྒྱུད་ཐོག་ཏུ་འབྱོར། ཁྲིད་བཀའ་གསུངས་དུས་སོ་སོའི་ཉམས་
མྱོང་གི་སྣེ་ནས་ཁྲིད་མཁས་པས་ཟབ་ལམ་གྱི་རྟོགས་པ་འཁྲུལ་མེད་དུ་ངོ་འཕྲོད་
པས་དྲོད་ཚད་ཐོབ་པ་མང་དུ་ཐོན། ཕྱག་ཏུ་འབྱོར་བའི་ཡོ་བྱད་ཀྱི་དངོས་པོ་ཆེ་
ཆུང་གང་ལའང་འཁོར་འདས་ཀྱི་སེར་སྣ་མེད་པར་དཀོན་མཆོག་གི་རྟེན་མང་པོ་
དང་། ཁྱད་པར་བཀའ་གཏེར་གྱི་གླེགས་བམ་བརྒྱ་ཕྲག་བརྒལ་བ་གསར་དུ་
291



བཞེངས་ཤིང༌། མཆོད་སྦྱིན་གྱི་ཡུལ་ལ་ཚོགས་གཉིས་ཀྱི་རྒྱུར་སྨིན་པར་མཛད་
པས་མཚོན་མདོར་ན་ཆོས་བརྒྱུད་ཀྱི་འཆིང་བས་མ་གོས་ཤིང་བསྟན་འགྲོའི་ཕན་
བདེ་ ཁོ་ ན་ ལ་ སྐུ་སྲོག་ ལས་ ཀྱང་ གཅེས་ པར་ འཛིན་ པའི་ ཐུགས་ བསྐྱེད་ཀྱིས།
དབུས་གཙང་ལྷོ་མོན་སོགས་གདུལ་བྱའི་ཞིང་རྣམས་སུ་གཞན་ཕན་གྱི་འཕྲིན་
ལས་གཡེལ་བ་མི་མངའ་བའི་ངང་དགུང་ལོ་ལྔ་བཅུ་ང་གཉིས་ལ་དབུ་གཙུག་
འབུར་པོར་འཕར་བ་ལས་སྤོས་དུད་ལྟ་བུའི་རླངས་པ་འཕྲོ་བཞིན་དུ་སྤྲུལ་པའི་
དཀྱིལ་འཁོར་འོད་གསལ་ཆོས་སྐུའི་དབྱིངས་སུ་བསྡུས་སོ། །
འཕྱོངས་རྒྱས་ཟླ་བ་སྒྲོལ་མ།
མཚན་ གྱི་ སྙན་ པ་ དམངས་ ཁྲོད་ ཡོངས་ ཁྱབ་ པའི། ། ཡིད་འོང་
འཕྱོངས་རྒྱས་ཟླ་བ་སྒྲོལ་མ་ནི། ། ཆུང་ནས་སྐྱེ་འབྲས་མཚར་ཞིང་གངས་ལྗོངས་
ཀྱི། ། དམངས་ཁྲོད་གླུ་ལ་རབ་ཏུ་དགའ་ཞིང་མཁས། ། ཆང་ཁང་ནང་དུ་གླུ་པ་
བྱེད་པའི་དུས། ། མི་ཚོགས་བུང་བ་པད་མཚོར་འདུ་བཞིན་འཁོར། ། ན་
བཟའ་སྐྱོ་ཡང་མཚར་སྡུག་ལང་ཚོ་ཡིས། ། གནམ་འོག་ཕོ་གཞོན་ཀུན་གྱི་བརྟན་
པ་འཕྲོག ། འཕྱོངས་རྒྱས་འཕྱོངས་རྒྱས་མ་ཟེར་བདག་སེམས་ལ། ། ཟླ་བ་སྒྲོལ་
མའི་ལང་ཚོ་དྲན་ནས་བྱུང་། ། ཟླ་བ་སྒྲོལ་མས་བསྐུར་བའི་མཆོད་ཆང་དེ། །
འཐུང་ཐེངས་རེ་རེར་སྤྱན་ཟུར་དྲན་ནས་བྱུང༌། ། ལྷ་སར་གཞུང་ཁྲལ་འདམ་རྩྭ་
བརྔ་བའི་དུས། ། མིག་ཆུས་བྲིས་པའི་སྐྱོ་གླུ་བླངས་པ་ན། ། རྒྱལ་མཆོག་ལྔ་པ་
སྙིང་རྗེས་རྒྱུད་བརླན་ཏེ། ། ལས་ཁྲལ་རྩ་ཆག་བཏང་ཞེས་ཀུན་ལ་གྲགས། །
གངས་ལྗོངས་ཀྱི་ས་ཆ་སྟོད་སྨད་ག་ས་གར་དམངས་ཁྲོད་དུ་འཕྱོངས་རྒྱས་
ཟླ་བ་སྒྲོལ་མ་ཞེས་པའི་མིང་དེ་མ་ཁྱབ་པ་མེད་ཀྱང་ཁོང་གི་ལོ་རྒྱུས་ད་ཕན་ཡིག་
ཐོག་ཏུ་བཀོད་པ་ནི་ཧ་ལམ་མེད་པའང་ཡང་ན་ཧ་ཅང་ཉུང་ཉུང་ཡིན།
292



དེ་ཡང་འཕྱོངས་རྒྱས་ཟླ་བ་སྒྲོལ་མ་ནི་སྤྱི་ལོའི་དུས་རབས་བཅུ་དྲུག་པའི་
ནང་འཕྱོངས་རྒྱས་ཞོལ་གྱི་དཔལ་འབྱོར་ཁང་གསར་ཞེས་པའི་ཁྱིམ་དུ་སྐྱེས།
ཁོང་གི་ཁྱིམ་ཚང་གི་འཚོ་བའི་ཆུ་ཚད་ཧ་ཅང་དམའ་པོ་ཡིན་ནའང་ཟླ་བ་
སྒྲོལ་མ་ནི་རབ་ཏུ་མཛེས་ལ་སྤྱང་གྲུང་དོད་པ། ཕ་མར་གུས་ཤིང་དམངས་གླུ་
ལའང་དགའ་བ་དང་མཁས་པ་ཞིག་ཡིན་པས་ཁྱིམ་ཚང་ནང་དགའ་དགའ་སྤྲོ་
སྤྲོའི་རྣམ་པས་ཁེངས་ཡོད་ལ། ད་དུང་ཟླ་བ་སྒྲོལ་མ་ནར་སོན་རྗེས་འཕྱོངས་
རྒྱས་ཞོལ་གྱི་འབྱོར་ལྡན་པ་ཞིག་གིས་ཁོང་ཆང་ཁང་ནང་ཆང་མ་བྱེད་པར་གླས་
པས་ཆང་ཁང་དེའི་ནང་མི་ཧ་ཅང་མང་པོ་འདུས་ནས་འབྱོར་བདག་དེར་ཚོང་ཧ་
ཅང་ཡག་པོ་བྱུང་བ་དང་དུས་མཚུངས་ཟླ་བ་སྒྲོལ་མའི་སྙན་གྲགས་ཀྱང་དེ་བས་
ཆེ་རུ་སོང་། ཟླ་བ་སྒྲོལ་མ་ཆང་ཁང་དེའི་ནང་ཆང་མ་བྱེད་པའི་རིང་ལ་དམངས་
གཞས་ཀྱང་ཧ་ཅང་མང་པོ་ཞིག་ཤེས་པ་དང༌། ངོ་ཤེས་པའི་ཕོ་གཞོན་ཡང་མང་
པོ་བྱུང་བས་ཕོ་གཞོན་དེ་ཚོས་ཆང་ ཁང་དེ་ནས་ལམ་ཆང་ཉོས་ཏེ་འགྲུལ་ལ་
ཞུགས་པ་དང་ལམ་བར་དུ་ཆང་འཐུང་དུས་ཆང་གཞས་གསར་རྩོམ་བྱས་པ་སྟེ།
ཝའཕྱོངས་རྒྱས་འཕྱོངས་རྒྱས་མ་ཟེར། ཟླ་བ་སྒྲོལ་མ་དྲན་བྱུང༌། འཕྱོངས་རྒྱས་
ཟླ་བ་སྒྲོལ་མའི། སྤྱན་གྱི་གཟིགས་ཕྱོགས་དྲན་བྱུང་།”ཞེས་དང་། ད་དུང་།“ཟླ་
བ་སྒྲོལ་མས་བསྐུར་བའི། སྦས་ཐང་(ཆང་སྣོད་)ནང་གི་མཆོད་ཆང༌། མཆོད་
ཆང་འཐུང་ཐེངས་རེ་རེར། ཟླ་བ་དངོས་སུ་དྲན་བྱུང་།”
གོང་གསལ་གཞས་ཚིག་དུམ་བུ་དེ་གཉིས་གངས་ལྗོངས་ཀྱི་ཡུལ་གྲུ་ཀུན་ཏུ་
ས་ཁྱབ་རྡོ་ཁྱབ་ཏུ་དར་ཡོད་ལ། གཞས་ཚིག་དུམ་བུ་དེ་གཉིས་ཀྱི་ཐོག་ནས་ཟླ་བ་
སྒྲོལ་མ་ནི་མཚར་སྡུག་བལྟ་ན་སྡུག་པའི་མཛེས་མ་ཞིག་ཡིན་པ་མཚོན་པ་དང་
དུས་མཚུངས་ཁོང་ཉིད་ཆང་མ་ཞིག་ཡིན་པའང་ཟུར་བསྟན་ལེབ་མཐོང་གིས་
ནས་ཐུབ།
གཞན་ཡང་སྐབས་དེར་འཕྱོངས་རྒྱས་ཞོལ་གྱི་བུ་མོ་རྣམས་ལོ་ལྟར་ལྷ་སའི་
བོང་འདམ་རར་འདམ་རྩྭ་བརྔ་བར་ཉིན་གཅིག་འགྲོ་དགོས་པའི་ལས་ཁྲལ་
293



རྒྱུགས་དགོས་ཤིང༌། འདམ་རྩྭ་ཉིན་གཅིག་བརྔ་རྒྱུའི་ཆེད་དུ་ལམ་བར་ཕར་ཚུར་
བསྡོམས་ཉིན་དྲུག་གོམ་པ་སྤོས་ཏེ་དཀའ་སྡུག་ཚད་མེད་སྤྱོད་དགོས་ཀྱི་ཡོད་པར་
བརྟེན་ཟླ་བ་སྒྲོལ་མས་ཐེངས་ཤིག་འདམ་རྩྭ་བརྔ་དུས་སྐྱོ་གླུ་ཞིག་བཏང་བ་སྟེ།
“ང་ཚོ་འཕྱོངས་རྒྱས་ཞོལ་གྱི་མི་སེར་ཡིན། ཉི་མ་དུ་ཁུང་ནང་ནས་བསྲོ་མཁན་
ཡིན། རྩམ་པ་སྦང་རྩམ་ནག་པོ་ཟ་མཁན་ཡིན། ཕྱུ་པ་མ་མེད་སྟོང་ཕྲག་གོན་
མཁན་ཡིན། ལས་ཁྲལ་འདམ་རྩྭ་ཉིན་གཅིག་བརྔ་མཁན་ཡིན། ཉི་མ་དྲུག་གི་
འགྲུལ་བཞུད་བྱེད་མཁན་ཡིན། ཆུ་མོ་ཡར་ཀླུང་གཙང་པོ་གཅོད་མཁན་ཡིན།
ལ་མོ་རྒོད་དཀར་ལ་མོ་རྒྱག་མཁན་ཡིན། ཟླ་བ་སྒྲོལ་མས་མིག་ཆུའི་ཡོན་ཆབ་
འབུལ། ལས་ཁྲལ་ཆག་ཡང་ཡོང་བའི་སྨོན་ལམ་འདེབས།” ཞེས་པའི་གཞས་
ཚིག་གོ་བདེ་ལ་ཤིན་ཏུ་སྐྱོ་བས་མི་ཚང་མས་ཤེས་པ་དང་། རིམ་པར་བརྒྱུད་རྒྱལ་
མཆོག་ལྔ་པ་ཆེན་པོས་ཀྱང་མཁྱེན་པས་ཁོང་གིས་སྙིང་རྗེ་གནང་ནས་འདམ་རྩྭ་
བརྔ་བའི་ལས་ཁྲལ་དེ་མེད་པ་བཟོ་གནང་མཛད་པ་རེད་ཅེས་དམངས་ཁྲོད་དུ་
ཤོད་སྲོལ་ཡོད་ལ། དོན་དངོས་ཐོག་ནས་བལྟས་ནའང་རྒྱལ་མཆོག་ལྔ་པའི་
འཁྲུངས་ཡུལ་འཕྱོངས་རྒྱས་ནས་ཡིན་ པས་ ཁོང་གིས་ ལས་ ཁྲལ་ མེད་ པ་ བཟོ་
གནང་སྲིད་པ་ཞིག་རེད།
ད་དུང་ཤོད་སྲོལ་གཞན་ཞིག་ལ་འཕྱོངས་རྒྱས་རི་བོ་བདེ་ཆེན་དགོན་པའི་
ཉེ་འགྲམ་གྱི་མཆོད་རྟེན་དེའི་ནང་གི་གཟུངས་ཀྱི་གྲས་སུ་འཕྱོངས་རྒྱས་ཟླ་བ་སྒྲོལ་
མའི་པང་གདན་ཡོད་པ་རེད་ཅེས་ཟླ་བ་སྒྲོལ་མ་ནི་དམངས་ཁྲོད་ལས་བྱུང་བའི་
རང་བྱུང་ལྷ་མོའང་མཛེས་ལྡན་ལྷ་མོ་དཔེར་ན། ཡུན་ནན་གྱི་“ཨ་སི་མ་”ལྟ་བུར་
རྩིས་ནས་དད་པ་བྱེད་མཁན་ཡང་ཡོད། མདོར་ན་ཟླ་བ་སྒྲོལ་མ་ནི་ལྷད་མེད་
པའི་བོད་ རིགས་བུ་མོའི་ བརྩེ་གདུང་དང་། མཛེས་སྡུག་གི་ལང་ཚོ། བབ་
ཆགས་ཀྱི་འཚོ་བ། ལྷུན་གྲུབ་ཀྱི་བློ་རིག ཆགས་སྡང་གི་བློ་སྟོབས་སོགས་མཚོན་
བྱེད་ཀྱི་རྟགས་མ་གསོན་པོ་ཞིག་ཡིན།
ད་དུང་མི་ཚོས་ཟླ་བ་སྒྲོལ་མའི་ཕ་ཡུལ་འཕྱོངས་རྒྱས་ཀྱི་མི་ནི་མི་སྤུས་ཤིན་
294



ཏུ་དག་པོའམ་སྐྱེ་འབྲས་མཚར་པོ་ཡོད་པར་བརྩི་གི་ཡོད་པས་དམངས་གཞས་
ནང་དུའང་། “ལྷ་ས་མི་ཚོགས་མཐུག་ཀྱང་། འཕྱོངས་རྒྱས་མི་སྤུས་དག་པ།
ང་ལ་དགོས་པའི་ཆུང་འདྲིས། འཕྱོངས་རྒྱས་གཞུང་ལ་ཡོག་རེད།”ཅེས་གཏོང་
དང་གཏོང་བཞིན་ཡོད་དོ། །
རྡོ་རྗེ་བྲག་རིག་འཛིན་པདྨ་འཕྲིན་ལས།
སྤྲུལ་པའི་གར་སྒྱུར་རྗེ་འབངས་ཉེར་ལྔ་ཡི། ། ཡ་གྱལ་སྣ་སྣམ་རྡོ་རྗེ་བདུད་
འཇོམས་ཀྱི། ། ཡང་སྤྲུལ་རྡོ་བྲག་པདྨ་འཕྲིན་ལས་ནི། གྲྭ་ནང་མོན་མཁར་རྣམ་
སྲས་གླིང་དུ་འཁྲུངས། ། བྱང་པ་རིག་འཛིན་ངག་གི་དབང་པོ་ཡིས། ། དགུང་
ལོ་དྲུག་པར་གདན་སའི་ཁྲི་ལ་དྲངས། ། འབྲི་ཀློག་ནས་བཟུང་ཆེ་ཆུང་རིག་
གནས་ལ། ། གཟིགས་པ་ཙམ་གྱིས་ཐོགས་པ་མེད་པར་མཁྱེན། ། རྒྱལ་མཆོག་
ལྔ་པར་གཙུག་ཕུད་ཕུལ་ནས་བཟུང་། ། མཁས་དབང་ཟུར་ཆེན་ཆོས་དབྱིངས་
རང་གྲོལ་དང་། ། མགོན་པོ་བསོད་ནམས་མཆོག་ལྡན་སོགས་བསྟེན་ནས། །
གསར་རྙིང་དབང་ཁྲིད་བཤད་ལུང་མཐའ་ཡས་གསན། ། སྔ་ཕྱིར་ཡང་རྫོང་ལ་
སོགས་དབེན་གནས་སུ། ། སྒོམ་པས་རྫོགས་རིམ་ཡེ་ཤེས་དབང་དུ་འབྱོར། །
《དཀྱིལ་འཁོར་རྒྱ་མཚོའི་འཇུག་ངོགས་》ལ་སོགས་པའི། ། བཀའ་པོད་བཅུ་
གསུམ་བསོད་ནམས་ཞིང་དུ་བཞུགས། །
རྡོ་རྗེ་བྲག་རིག་འཛིན་པདྨ་འཕྲིན་ལས་ནི། སྣ་སྣམ་རྡོ་རྗེ་བདུད་འཇོམས་
ཀྱི་ཡང་སྲིད་རིག་འཛིན་རྗེའི་སྐྱེ་བ་སྤྲུལ་པའི་སྐུ་སྟེ། མོན་མཁར་རྣམ་སྲས་གླིང་
(གྲ་ཕྱི་)ལ་བྱ་ནག་གི་རིགས་ལས་སྡེ་པ་ཀརྨ་ཕུན་ཚོགས་དབང་པོ་དང་ཡུམ་བུ་
ཁྲིད་དབང་མོའི་སྲས་སུ་རབ་བྱུང་བཅུ་གཅིག་པའི་ལྕགས་མོ་སྦྲུལ་(༡༦༩ ༡）
ལོར་སྐུ་འཁྲུངས།
295



བྱང་པ་རིག་འཛིན་ངག་གི་དབང་པོའི་སྔོན་རབས་སད་པས་དགུང་ལོ་
དྲུག་པ་ལ་གོང་མའི་གདན་སར་སྤྱན་དྲངས། འབྲི་ཀློག་དང་འཕྲིན་སྒྲུབ་ནས་
བཟུང༌། གཞུང་ལུགས་ཀྱི་ཐུགས་སྦྱོང་བར་ཚེགས་པ་སྤུ་ཙམ་མེད་པར་མཁྱེན།
རྒྱལ་མཆོག་ལྔ་པ་ཆེན་པོར་གཙུག་ཕུད་ཕུལ་ཏེ། མཚན་ཀུན་བཟང་པདྨ་འཕྲིན་
ལས་ཞེས་གསོལ། དེ་ནས་བཟུང་རྒྱལ་མཆོག་ལྔ་པ་ཆེན་པོའི་ཞབས་དྲུང་དུ་
བསྙེན་པར་རྫོགས་ཤིང་སྔ་ཕྱིར་ཟབ་ཆོས་མང་དུ་གསན། །
གཞན་ཡང་ཟུར་ཆེན་ཆོས་དབྱིངས་རང་གྲོལ། མགོན་པོ་བསོད་ནམས་
མཆོག་ལྡན་སོགས་མཁས་གྲུབ་ཀྱི་བླ་མ་མང་དུ་བསྟེན་ནས། གསར་རྙིང་གི་
དབང་ཁྲིད་བཤད་ལུང་མན་ངག་སོགས་ཆོས་བཀའ་མཐའ་ཡས་པ་ཞིག་ངོམ་པ་
མེད་པར་གསན་ཅིང༌། བསམ་བྱུང་གི་གཏན་ལ་ཕབ་པས་ཐོགས་པ་མེད་པའི་
མཁྱེན་རབ་རྒྱས། སྔ་ཕྱིར་སྒྲགས་ཡང་རྫོང་དང་། ཆུ་བོ་རི། གདན་ས་རྡོ་རྗེ་
བྲག་ལ་སོགས་པར་སྒོམ་པའི་ཤེས་རབ་ཀྱིས་ཉམས་སུ་བཞེས་པས་བསྐྱེད་རིམ་ལ་
བརྟན་པ་ཐོབ། །
རྫོགས་རིམ་གྱི་ཡེ་ཤེས་ལ་དབང་འབྱོར་བས་མཁས་ཤིང་གྲུབ་པའི་མཁས་
པ་ཆེན་པོར་གྱུར་ཏེ། མཁྱེན་བརྩེ་ནུས་པའི་འཕྲིན་ལས་བཤད་སྒྲུབ་ལས་གསུམ་
གྱི་འཁོར་ལས་ནམ་ཡང་མི་གཡེལ་ཞིང་། ཁྱད་པར་དུ་ཀུན་མཁྱེན་རྒྱལ་མཆོག་
ལྔ་པ་ཆེན་པོའི་ལུང་གིས་བསྐུལ་ཏེ་《འདུས་པ་མདོའི་དབང་ཆོག་དཀྱིལ་འཁོར་
རྒྱ་མཚོའི་འཇུག་ངོགས་》ཞེས་བྱ་བའི་བཀའ་རྩོམ་དང་། མདོ་དབང་ཡང་ཚར་
མང་དུ་མཛད་པ་སོགས་ཀྱིས་མདོའི་བསྟན་པ་ལ་ཕན་པ་ཤིན་ཏུ་ཆེན་པོར་གྱུར། །
མདོར་ན་ སྐུ་ཚེ་ཧྲིལ་ པོར་ བསྟན་ འགྲོའི་དོན་ རྒྱ་ ཆེན་ པོ་ མཛད་ ཅིང་།
བཀའ་རྩོམ་ཡང་བཀའ་གཏེར་གཉིས་ཀའི་ཕྱོགས་སུ་བསྟན་པའི་སྨན་ཡོན་ཆེན་
པོར་གྱུར་བ་པོད་བཅུ་གསུམ་ཙམ་བཞུགས།
མཐར་དགུང་ལོ་བདུན་ཅུ་དོན་བདུན་ལ་སོན་དུས་དགོངས་པ་མྱ་ངན་
ལས་འདས་སོ། །
296



རིག་འཛིན་གཏེར་བདག་གླིང་པ།
བི་རོ་ཙ་ནའི་གསུང་གི་རྣམ་འཕྲུལ་དངོས། ། གྲྭ་ནང་རིག་འཛིན་གཏེར་
བདག་གླིང་པ་ནི། ། བཙས་མ་ཐག་ནས་ཡབ་ཀྱིས་དབང་བསྐུར་མཛད། ། དེ་
རྗེས་རྒྱལ་དབང་ལྔ་པར་གཙུག་ཕུད་ཕུལ། ། བསྟན་འཛིན་བཅུ་དྲུག་ཡོངས་
འཛིན་སུམ་ ཅུ་ སོགས། ། མཁས་ དབང་ བཅུ་ ཕྲག་ དུ་ མའི་ ཞབས་ གཏུགས་
ནས། ། སྔ་འགྱུར་བཀའ་མ་རྒྱུན་བཟང་ཕལ་མོ་ཆེ། ། མར་མེ་སྣུམ་ཟད་འདྲ་བ་
གསོ་བར་མཛད། ། བཅུ་གསུམ་སོན་དུས་གསང་བ་སྙིང་པོ་དང་། ། ཡིད་
བཞིན་མཛོད་སོགས་ཚེགས་མེད་ཐུགས་ལ་དབང་། ། གཞན་ཡང་མདོ་ཕྱོགས་
དབང་ལུང་ ཐམས་ ཅད་དང་། ། རིས་མེད་བསྟན་ པའི་ རྒྱལ་ མཚན་ཉིད་དུ་
གྱུར། ། ཁྱད་པར་བསྐྲུན་བྲལ་གཏེར་གྱི་བདག་པོ་འདིས། ། ཨོ་རྒྱན་སྨིན་གྲོལ་
གླིང་དགོན་ཕྱག་བཏབ་ནས། ། ངོ་མཚར་སྐུ་གསུང་ཐུགས་རྟེན་བཞེངས་པ་
སོགས། ། བསྟན་འགྲོའི་ཕན་བདེ་རྒྱས་པའི་མཛད་པ་རྨད། །
ལོ་ཆེན་བཻ་རོ་ཙ་ནའི་གསུང་གི་རྣམ་འཕྲུལ་རིག་འཛིན་གཏེར་བདག་གླིང་
པའམ་པད་མ་གར་དབང་འགྱུར་མེད་རྡོ་རྗེ་ནི། ཡབ་གཉོས་སྟོན་གསང་བདག་
འཕྲིན་ལས་ལྷུན་གྲུབ་དང་ཡུམ་རྗེ་རིགས་ལྷ་འཛིན་དབྱངས་ཅན་སྒྲོལ་མའི་སྲས་
སུ་རབ་བྱུང་བཅུ་གཅིག་པའི་མེ་ཁྱི་ ( ༡༦༤༦)ལོའི་དབོ་ཟླའི་ཚེས་བཅུ་ལ་ངོ་
མཚར་བའི་ལྟས་དུ་མ་དང་བཅས་ཏེ་གྲྭ་ནང་དར་རྒྱས་ཆོས་གླིང་དུ་སྐུ་བལྟམས།
བཙས་མ་ཐག་ཡབ་རྗེས་བློ་རྣོ་བའི་རྟེན་འབྲེལ་དང་། བར་ཆད་བསྲུང་བའི་
དབང་བསྐུར་བྱིན་རླབས་མཛད། དགུང་ལོ་ཆུང་དུས་ནས་འབྲི་ཀློག་དང་རང་
ལུགས་ཀྱི་སྒྲུབ་དཀྱིལ་ དབང་རྗེས་ གནང་། རབ་ གནས་ སོགས་ཆོག་འཕྲིན་
297



རྣམས་ཀྱི་ཕྱག་དཔེ་ཚིག་འཛིན་དང༌། ཕྱག་བཞེས་ ཐམས་ཅད་ཚེགས་མེད་དུ་
བྱང་ཆུབ་སྟེ་ཡབ་རྗེའི་སྐུ་ཚབ་མཛད་ནས་འཕྲིན་ལས་ཅི་རིགས་སྐྱོང་བའི་དབུ་
བརྩམས། དགུང་ལོ་བཅུ་གཅིག་ལ་དཔལ་ལྡན་འབྲས་སྤུངས་སུ་ཀུན་མཁྱེན་
རྒྱལ་བ་ལྔ་པའི་དྲུང་དུ་གཙུག་ཕུད་ཕུལ་ཏེ། མཚན་ངག་དབང་པདྨ་བསྟན་
འཛིན་ཞེས་གསོལ།
སྐྱིད་གྲོང་གི་རང་བྱུང་འཕགས་པ་ཐོག་མར་ཕེབས་པ་དང་དུས་འགྲིག་
པས་རྩ་བའི་བླ་མས་“རྟེན་འབྲེལ་བཟང་”ཞེས་དགྱེས་པས་དབུགས་དབྱུང་ཞིང་།
དེ་དུས་འཕགས་པའི་ཞལ་བཞི་འཛུམ་ཆགས་ཤིང་ཉམས་གསལ་བའི་ཐུགས་ཀ་
ནས་འོད་ཟེར་ཉིད་ཀྱི་སྐུ་ལ་ཐིམས་པ་དང་། དགུང་ལོ་བཅུ་གསུམ་ལ་སོན་དུས་
བསམ་ཡས་སུ་རྗེ་རྒྱལ་བའི་དབང་པོ་མཇལ་བའི་ཚེ་སྤྱན་རས་གཟིགས་ཀྱིས་རྣམ་
པར་གཟིགས། རིམ་ པར་ཀུན་མཁྱེན་ལྔ་པ་ཆེན་པོ་དང་། ཡབ་རྗེ་གསང་
བདག་འཕྲིན་ལས་ལྷུན་གྲུབ་གཉིས་ནི་སྐུ་དངོས་ཀྱིས་རྗེས་སུ་བཟུང་བའི་བཀའ་
དྲིན་ཕུལ་དུ་བྱུང་བའི་རྩ་བའི་བླ་མ་ཡིན་པ་མ་ཟད་ད་དུང་སྨིན་གྲོལ་ཟབ་ལམ་
གསན་པའི་བསྟན་འཛིན་ཆེན་པོ་བཅུ་དྲུག་དང༌། ཟབ་ཆོས་སྣ་ཚོགས་གསན་
པའི་ཡོངས་འཛིན་སུམ་ཅུ་ལྷག་ཙམ་བསྟེན་ཏེ། ཡུལ་དུས་ཅི་རིགས་པར་ཡོངས་
རྫོགས་དགེ་བསྙེན་བྱང༌ སྡོམ་བཀའ་སྲོལ་གསུམ། སྔར་སྨོས་པ་ལྟར་བཀའ་
བརྒྱད་ཡོངས་རྫོགས་ཀྱི་དབང་བརྡ་དོན་འཕྲོད་པ་ཐོག་མའི་སྨིན་བྱེད་དུ་གསན་
པས་སྡོམ་ པ་ གསུམ་ གྱི་ གཞི་ བཟུང་། མདོ། སྒྱུ་ འཕྲུལ། སེམས་སྡེ་ལུགས་
གསུམ། མཉམ་སྦྱོར། ཡང་དག ཕུར་པ། གཤེད་སྐོར་ སོགས་ སྔ་འགྱུར་
བཀའ་མ་དེང་སང་རྒྱུན་ཡོད་དོ་ཅོག་དང་། གཏེར་མ་བླ་རྫོགས་ཐུགས་གསུམ་
སྒྲུབ་སྟེ་སྤྱི་དང་བྱེ་བྲག་གི་བཀའི་རིགས་མི་འདྲ་བ་དུ་མས་མཚོན་ཡོངས་གྲགས་
ཕལ་མོ་ཆེ་དང་། གཞན་ ཡང་གསར་མའི་རྡོར་ཕྲེང་། སྒྲུབ་ ཐབས་བརྒྱ་རྩ་
སོགས་སྤྱི་ བཀའ་དང༌། བདེ་མཆོག དགྱེས་རྡོར། དུས་འཁོར། གསང་
འདུས། གཤེད་སྐོར་ཀྲི་ཡོག་སོགས་ཀྱི་ཟུར་བཀའ། མདོ་ཕྱོགས་མང་པོ་དང་
298



བཅས་པའི་དབང་ཁྲིད་བཤད་ལུང་། དེ་དག་ཐམས་ཅད་ཀྱི་རྩ་བར་གྱུར་པ་
བཀའ་འགྱུར་རོ་ཅོག་གི་ལུང་སོགས་ཆོས་བཀའ་གསན་པ་ནི་མཐའ་ཡས་ཤིང་།
མིང་ཙམ་འཛིན་པ་ལའང་ཆེས་དཀའ་བའི་གནས་སོ། །
དགུང་ལོ་བཅུ་བདུན་ཙམ་ནས་ བཟུང་། རྩ་བརྒྱུད་གསང་བ་སྙིང་པོ།
རྒྱུད་བླ་མ། སེམས་ཉིད་ངལ་གསོ། ཡིད་བཞིན་མཛོད་རྩ་འགྲེལ་རྣམས་ཐུགས་
ལ་བཟུང་ནས་རིམ་པར་ཡབ་རྗེ་ལས་གསན་ཞིང༌། ཕྱིས་གནུབས་ཟུར་རོང་ཟོམ་
རྣམས་ཀྱི་གསུང་རབ་དང་། ས་སྐྱ་པཎྜི་ཏའི་རབ་དབྱེ། བཅོམ་ལྡན་རལ་གྲིའི་
སྤྱི་རྣམ། རང་བྱུང་ཞབས་ཀྱི་ནང་དོན་རྣམས་ཀྱང་ཐུགས་ལ་ཆུད། ཁྱད་པར་
ཀུན་མཁྱེན་ཆེན་པོའི་གསུང་རབ་རྣམས་ལ་གཟིགས་རྟོག་ནན་ཏན་མཛད་པས་
བློ་གྲོས་ཀྱིས་རྣམ་པར་དཔྱོད་པའི་མཐུ་ཐོགས་པ་མེད་པ་བརྙེས་ཏེ་ཇི་སྙེད་པའི་
ཆོས་ཐམས་ཅད་ལ་སྒྲོ་འདོགས་ཆོད། སྨོན་ལམ་གྱི་འབྲེལ་བ་སད་པས་ཟབ་
གཏེར་གྱི་བཀའ་བབ་ཚུལ་ཡང་། དགུང་ལོ་བཅོ་བརྒྱད་པ་ཆུ་ཡོས་ཟླ་བ་ལྔ་པའི་
ཚེས་བཅུ་ལ་གཡའ་མ་ལུང་ནས་རིག་འཛིན་ཐུགས་ཐིག དགུང་ལོ་ཉེར་གཉིས་
པ་མེ་ལུག་ཁྲུམས་ཟླའི་ཚེས་བརྒྱད་ལ་ཤེལ་བྲག་ནས་གཤིན་རྗེ་གཤེད་དྲེགས་
འཇོམས། དགུང་ལོ་སོ་གཅིག་པ་མེ་འབྲུག་སྟག་ཟླའི་ཉ་ལ་ཨོ་དཀར་བྲག་ནས་
གུར་དྲགས་དང་རྡོར་སེམས་ཨ་ཏིའི་སྐོར། དགུང་ལོ་སོ་ལྔ་པ་ལྕགས་སྤྲེལ་ཆུ་
སྟོད་ཟླ་བའི་ཉེར་དགུ་ལ་ཤ་འུག་ལྟག་སྒོ་ནས་ཐུགས་རྗེ་ཆེན་པོ་བདེ་གཤེགས་
ཀུན་འདུས་ཀྱི་ཆོས་སྐོར་ཁྲོམ་གཏེར་དུ་སྤྱན་འདྲེན་པར་མཛད་ཅིང་། གཞན་
ཡང་སྔ་ཕྱིར། བྲག་དམར་མཆིམས་ཕུ། གཡའ་མ་ལུང་། གཟིམ་སྤྱིལ་འོད་
གསལ་རྩེ་དང་བསམ་གཏན་རྩེ་སོགས་སུ་སྐུ་མཚམས་ལོ་སྦྲེལ་མ་དང་། ཟླ་དྲུག་
མ། ཟླ་གསུམ། ཟླ་གཅིག་གིས་མཐར་རྟེན་པ་ཡན་མཛད་པས། མ་དག་པའི་
སྣང་བ་འགོག་པའི་བསྐྱེད་རིམ་ལ་བརྟན་པ་ཐོབ་སྟེ་ལས་གཞི་གང་ཡང་ཐོགས་
མེད་དུ་གྲུབ། རྫོགས་རིམ་རྩ་རླུང་ཐིག་ལེའི་འགྲོས་དྷུ་ཏིར་དག་པས་ཞུ་བདེའི་
ཕྱག་རྒྱུར་འབར། རྫོགས་པ་ཆེན་པོ་རང་སྣང་རིས་མེད་ཀྱི་དགོངས་པ་འཁྲུངས་
299



པས་གཟུང་འཛིན་གྱི་མཚན་མ་རང་སར་གྲོལ། མཉམ་རྗེས་རིས་མེད་འོད་
གསལ་ཁོར་ཡུག་གི་ཏིང་འཛིན་ལ་དབང་འབྱོར། སྣང་སྤྱོད་ཐམས་ཅད་ཡེ་ཤེས་
ཀྱི་རོལ་པར་ཤར། གཞན་ཡང་དམ་པ་འདིའི་མཛད་སྤྱོད་ཐམས་ཅད་རང་དོན་
ཡིད་བྱེད་ཀྱི་འཁྲི་བ་ལས་རྣམ་པར་གྲོལ་ནས་བསྟན་འགྲོའི་ཕན་བདེ་འབའ་ཞིག་
ཐུགས་སུ་གཅགས་པའི་སྙིང་སྟོབས་ཆེན་པོས་བཤད་སྒྲུབ་ལས་གསུམ་གྱི་འཕྲིན་
ལས་རྣམ་པར་དཀར་བས་དུས་འདའ་བ་སྟེ། དེ་ཡང་འཆད་པའི་འཕྲིན་ལས་ནི།
གཙོ་བོར་རྒྱལ་མཆོག་ལྔ་པ་ཆེན་པོས་སྔ་འགྱུར་རྒྱུད་འབུམ་རིན་པོ་ཆེས་མཚོན་
ཟབ་རྒྱས་ཀྱི་ཆོས་སྐོར་ཇི་སྙེད་པ་ཞིག་གསན་ནས་ཏི་ཤྲིར་བཀུར་ཞིང་། དེས་
མཚོན་ཏེ་ས་ཕག་འབྲི་སྟག་སོགས་ཆེན་པོའི་གོ་སར་བཞུགས་པའི་སྐྱེས་མཆོག་དུ་
མ་དང་། དཔོན་ཆེན་སེར་སྐྱ་སོགས་མི་ཆེན། བསྟན་པ་གསལ་བར་མཛད་
པའི་བཤེས་གཉེན་སྐུའི་སྲས་མཆེད་རྣམས་དང་། གསུང་གི་སྲས་དམ་པ་མང་
པོས་མཚོན་དབུས་ གཙང་ ཁམས་ ཀོང་ ལྷོ་ མོན་ མངའ་རིས་ སོགས་ ནས་ དད་
འདུས་ ཀྱི་ སྐལ་ ལྡན་ མཆོག་ དམན་ མཐའ་ ཡས་ པ་ རྣམས་ ལ་ སོ་ སོའི་བློ་དང་
མཚམས་པའི་སྔ་འགྱུར་བཀའ་གཏེར་དང་། སྔགས་གསར་མ། མདོ་ཕྱོགས་
སྐོར་སོགས་ཀྱི་དབང་ཁྲིད་བཤད་ལུང་གི་ཆོས་སྒོ་དུ་མ་ཞིག་རྒྱུན་ཆགས་སུ་གནང་
བའི་འཆད་འཕྲིན་འགྲན་ཟླ་མེད་པས་བསྟན་པ་གསལ་ཞིང་རྒྱས་པར་མཛད་པ་
དང༌། སྔ་ན་མེད་པའི་ལེགས་བཤད་རྨད་དུ་བྱུང་བའི་ལེགས་བཤད་བསྟན་
བཅོས་ཀྱང་གླེགས་བམ་བཅུ་གསུམ་ལོངས་པ་བཞུགས། སྒྲུབ་པའི་འཕྲིན་ལས་
ནི། རྗེ་ཉིད་མཉམ་རྗེས་ཁོར་ཡུག་གི་ཏིང་ངེ་འཛིན་ལས་མ་གཡོས་ཤིང་སྒོམ་
ཁྲིད་འབོགས་པ་རྣམས་གོ་ཡུལ་ཙམ་དུ་མ་ལུས་པར་མངོན་སུམ་རིག་ཐོག་ཏུ་ངོ་
སྤྲོད་ཅིང་། དབང་དུས་སུ་ཡེ་ཤེས་བྱིན་སློབ་མའི་རྒྱུད་ལ་དངོས་སུ་ཕེབས་པ་
དང༌། བསྙེན་སྒྲུབ་ཀྱི་ལས་རབ་འབྱམས་ཐམས་ཅད་ཀྱང་བཤད་པ་ཙམ་དུ་མ་
ལུས་པར་ཕྱག་བཞེས་སུ་ཐེབས་པར་མཛད། བྱ་བའི་འཕྲིན་ལས་ནི། མེ་འབྲུག་
（༡༦༧༦)ལོར་སྡོམ་པ་གསུམ་གྱི་རྒྱུད་བསྡམས་ཤིང་བཤད་སྒྲུབ་ཀྱི་བྱ་བས་དུས་
300



འདའ་བའི་འདུས་སྡེ་ཨོ་རྒྱན་སྨིན་གྲོལ་གླིང་བཞེངས་ཤིང་། དགེ་འདུན་སུམ་
བརྒྱར་ཉེ་བ་བསྡུས་པར་མཛད་པ་ལ་སྤྱོད་པའི་རྙེད་བཀུར་གྱི་གནས་མལ་དང་།
མཆོད་གཞིས་ རྒྱུན་ ཆགས་ པ་ དང༌། དེ་ བཞིན་ རྟེན་ གསུམ་ མཆོད་ ཆ་ དང་།
དུས་བཞིའི་སྒྲུབ་མཆོད་ཀྱི་ཡོ་བྱད་དང་རྙེད་པ། གཞན་ཡང་བྲིས་འབུར་གྱི་སྐུ་
བརྙན་མང་པོ་དང༌། གསེར་དངུལ་གྱི་བཀའ་འགྱུར་གྱིས་མཚོན་པའི་གླེགས་
བམ་ལྔ་བརྒྱ་བརྒལ་བ། སྔ་འགྱུར་གྱི་འགྲེལ་བཤད་ཆོག་འཕྲིན་ལ་སོགས་དཔར་
མང་པོ། ད་དུང་སྐུ་འབུམ་མཐོང་གྲོལ་ཆེན་མོས་ཐོག་དྲངས་པའི་ཐུགས་རྟེན་དུ་
མ་རྣམས་བཞེངས་པར་མཛད་ཅིང་། གཏོང་བ་ཕུན་སུམ་ཚོགས་པས་རིས་མེད་
པའི་མཆོད་སྦྱིན་གྱི་ཡུལ་རྣམས་ལ་ཚོགས་གཉིས་རྒྱུར་ལྷག་པར་གཏོང་བ་སོགས་
བསྟན་འགྲོའི་ཕན་བདེའི་མཛད་པ་རླབས་ཆེན་ཁོ་ན་བདག་གིར་ བཞེས་ པ་
སོགས་ངོ་མཚར་རྨད་དུ་བྱུང་བའི་རྣམ་ཐར་མཐའ་ཡས་སོ། དེ་ལྟ་བུའི་གསང་
བ་བསམ་གྱིས་མི་ཁྱབ་པའི་མཛད་པ་རེ་ཞིག་མཐར་ཕྱིན་ཏེ་དགུང་ལོ་རེ་དགུ་པ་
ཤིང་རྟ་(༡༧༡༤)ལོའི་ཧོར་ཟླ་གཉིས་པའི་ཚེས་གཉིས་ལ་ངོ་མཚར་བའི་ལྟས་དུ་
མ་དང་བཅས་དགོངས་པ་ཆོས་དབྱིངས་སུ་ཐིམས།
ཁོང་ལ་སྔ་ཕྱིར་མཁས་ཤིང་གྲུབ་པའི་ཞལ་སློབ། རྒྱལ་མཆོག་ལྔ་པ་ཆེན་མོ་
དང་། སྡེ་སྲིད་སངས་རྒྱས་རྒྱ་མཚོ།(མཆོད་ཡོན་ཉི་ཟླ་ཟུང་གཅིག)རྡོ་བྲག་རིག་
འཛིན་པདྨ་འཕྲིན་ལས། ས་སྐྱ་ཁྲི་ཆེན་ཀུན་དགའ་བཀྲ་ཤིས། རྩེ་གདོང་ཞབས་
དང་ཁུ་དབོན། ཀམ་ཚང་བསྟན་འཛིན། མཚུར་ཕུ་རྒྱལ་ཚབ། ཏྲེ་ཧོར་མཆོག་
སྒྲལ། འབྲི་གུང་དཀོན་མཆོག་འཕྲིན་ལས་ བཟང་ པོ། སྟག་ལུང་ པ་ བསྟན་
འཛིན་སྲིད་ཞི་རྣམ་རྒྱལ། འབྲུག་པ་ཐམས་ཅད་མཁྱེན་པ་དཔག་བསམ་དབང་
བློ། སྒམ་པོ་མཆོག་སྤྲུལ་བཟང་པོ་རྡོ་རྗེ། ཆབ་མདོ་ རྒྱལ་བ་འཕགས་ པ་ ལྷ།
དུག་དབང་མཆོག་གི་སྤྲུལ་སྐུ། མདོ་ཁམས་པ་ངག་དབང་ཀུན་དགའ་བསྟན་
འཛིན། ཏ་བླ་གོང་འོག་ཀ་ཐོག་རྒྱལ་སྲས། རྫོགས་ཆེན་གཉིས་པ་འགྱུར་མེད་
མཆོག་བསྟན་འཛིན། ཐུགས་སྲས་གཅུང་ལོ་ཆེན་དྷརྨ་ཤྲཱི། སྐུའི་སྲས་པདྨ་
301



འགྱུར་མེད་རྒྱ་མཚོ། ཞབས་དྲུང་ཡིད་བཞིན་ལེགས་གྲུབ། དྲིན་ཆེན་རིན་ཆེན་
རྣམ་རྒྱལ། རྗེ་བཙུན་མི་འགྱུར་དཔལ་སྒྲོལ་སོགས་དང༌། གཞན་ཡང་ཉེ་བར་
གནས་པ་ དགེ་སྦྱོང་བློ་གསལ་རྒྱ་མཚོ། སྔགས་རབ་འབྱམས་པ་ ཨོ་རྒྱན་ཆོས་
གྲགས། འབུམ་ རམས་ པ་ ཨོ་ རྒྱན་ སྐལ་ བཟང་ སོགས་ བསྟན་ པའི་ ཀ་ ཆེན་
འདེགས་པའི་ནུས་པའི་ཞལ་སློབ་མང་དུ་ཡོད་དོ། །
ལོ་ཆེན་དྷརྨ་ཤྲཱི།
ལྔ་རིག་དབང་པོ་སྒྲ་སྒྱུར་ལོ་ཙཱ་བ། ། ལེགས་ པ་ དོན་གྲུབ་དྷརྨ་ཤྲཱི འི་
ཞབས། ། འཁྲུངས་ཡུལ་གྲྭ་ནང་དར་རྒྱས་ཆོས་ཀྱི་གླིང་། ། ཆུང་ནས་ཐུན་མོང་
མིན་པའི་རིག་པ་མངའ། ། དགུང་གྲངས་བཅོ་ལྔར་ལྔ་པ་ཆེན་པོ་ལས། ། རབ་
ཏུ་བྱུང་ཞིང་དགེ་ཚུལ་སྡོམ་པ་བཞེས། ། ཨོ་རྒྱན་སྨིན་གྲོལ་གླིང་གི་ཆོས་གྲྭར་
ཞུགས། ། བཅུ་ཕྲག་རིག་པའི་རྒྱ་མཚོ་ཐུགས་སུ་འཁྱིལ། ། ཁྱད་པར་དཀར་
ནག་རྩིས་དང་སྒྲ་མདོ་ལ། ། གཞན་དྲིང་མི་འཇོག་སྤོབས་པ་བླ་མེད་ཐོབ། །
མཁས་རྒུས་ཚད་མར་འཛིན་པའི་བཀའ་རྩོམ་དག ། དེང་ཡང་ཀུན་གྱི་འདྲེན་
བྱེད་ཡུལ་ དུ་ བཞུགས། ། མཁས་ གྲུབ་ གཉིས་ ལྡན་ སློབ་ མས་ ནམ་ མཁའ་
ཁེངས། ། བསྟན་པ་སྤྱི་དང་སྔ་འགྱུར་རྡོ་རྗེ་ཐེག ། ཡང་སྒོས་གཏེར་ཆེན་བླ་
མའི་བཤད་སྒྲུབ་ཀྱི། ། བསྟན་པ་རིན་ཆེན་ནོར་བུ་ཐང་མར་བརྡལ། །
སྨིན་གླིང་ལོ་ཆེན་དྷརྨ་ཤྲཱི་ མཆོག་ནི། ཡབ་གཉོས་སྟོན་ཆེན་པོ་གསང་
བདག་འཕྲིན་ལས་ལྷུན་གྲུབ་དང་(འདི་གྲྭ་ནང་སྐྱེས་ཆེན་བཅུ་གསུམ་ཁོངས་སུ་བརྩི།)
ཡུམ་ཤེལ་དཀར་རྡོ་རྗེ་མཚོའི་སྤྲུལ་པ་ལྷ་འཛིན་དབྱངས་ཅན་སྒྲོལ་མའི་སྲས་སུ་
རབ་བྱུང་བཅུ་གཅིག་པའི་ཤིང་རྟ་(༡༦༥༤)ལོར་གྲྭ་ནང་དར་རྒྱས་ཆོས་གླིང་དུ་
སྐུ་འཁྲུངས། མཚན་རྒྱུ་སྐར་གྱི་རྟེན་འབྲེལ་ལས། ལེགས་པ་དོན་གྲུབ་ཏུ་གསོལ།
302



དགུང་ལོ་གསུམ་ཙམ་ལ་ཕེབས་དུས་བུ་རྫིའི་གྲིབ་ཕོག་སྟེ་ལྗགས་མི་བདེ་བ་བྱུང་
ཞིང་། དགུང་ལོ་དགུར་ཕེབས་སྐབས་ཡབ་རྗེ་གསང་བདག་ཆེན་པོ་དག་པའི་
ཞིང་དུ་གཤེགས་པས་གཅེན་རིག་འཛིན་གཏེར་སྟོན་ཆེན་པོས་འཇིག་རྟེན་གྱི་
ཕྱོགས་ནས་ཕའི་དོད་དང་། ཆོས་ཕྱོགས་ནས་བླ་མ་མཛད་དེ་བརྩེ་བ་ཆེན་པོས་
བསྐྱངས། གཅེན་རྒྱལ་བའི་སྲས་པོ་དང༌། ཡུམ་མཆོག་ནས་ཀྱང་ཆུང་དུས་ནས་
བློ་ངན་ལམ་དུ་མ་བཏང་བར་ཆོས་སྒོར་འདྲེན་པའི་མཐུན་རྐྱེན་སྦྱར་བས་མགྲིན་
པ་ཐེག་པ་ནས་ཆོས་ལ་མོས་པ་ཐོབ་ཅིང་། བསམ་པ་རྙེད་པ་ནས་དམ་པའི་ཆོས་
ལ་ངང་གིས་འཇུག་པའི་སྐལ་བ་ཐོབ། ཡབ་རྗེ་སྐུ་གཤེགས་རྗེས་ལོ་གཉིས་གསུམ་
ཙམ་གྱི་བར་གཅེན་བླ་མ་དམ་པ་སྐུ་མཆེད་དང༌། ཡུམ་མཆོག་རྣམས་ཕལ་ཆེར་
ཕྱོགས་ཕེབས་ཕེབས་འབའ་ཞིག་གིས་གཞིས་སུ་ཞུགས་ཁོམ་མ་བྱུང་བས་དེའི་
རིང་ཡུམ་གྱི་ཞལ་ཏ་མ་བསམ་གྲུབ་ཆོས་འཛོམས་སོགས་ཀྱིས་བསྐུལ་ཏེ། ངག་
བསླབས་ཀྱི་གསོལ་འདེབས་ལེའུ་བདུན་མ་སོགས་དགོན་པའི་འདོན་ཆོས་ཀྱི་
སྐོར་དང༌། གསོལ་དཔོན་མཆོག་གྱུར་ལས་ཡི་གེ་འབྲི་ཀློག དབུ་མཛད་བསྟན་
འཛིན་ཐོས་བསམ་གྱིས་ནམ་ཁོམ་དཔེ་རྒྱུགས་སྡེབ་ལེན་གྱིས་རང་ལུགས་ཀྱི་ཆོག་
འཕྲིན་རྣམས་ཐུགས་ལ་ཆུབ་པར་མཛད། དགུང་ལོ་བཅུ་གཉིས་པ་རབ་བྱུང་
བཅུ་གཅིག་པའི་ཤིང་སྦྲུལ་(༡༦༦༥）ལོའི་ཟླ་བ་བདུན་པའི་ཚེས་ཉེར་ལྔ་ལ་
གཏེར་ཆེན་བླ་མས་རྡུལ་ཚོན་གྱི་དཀྱིལ་འཁོར་དུ་རིག་འཛིན་ ཐུགས་ ཐིག་གི་
དབང་ནོད་པས་ཐུགས་རྒྱུད་སྨིན་པར་མཛད། རྗེས་སུ་ཐོབ་པའི་སོ་བྱང་གི་སྡོམ་
པ་གཉིས་པོ་དེ་ཡང་སྔགས་སྡོམ་ལས་ཕྱེ་བའི་དེ་དང་དེའི་སྡོམ་པའི་ངོ་བོར་སྐྱེས་
པས་སྡོམ་པ་གསུམ་གྱིས་ཐུགས་རྒྱུད་བསྡམས། དགུང་ལོ་བཅུ་གསུམ་ལ་སྐུ་ལུས་
བསྒྱུར་ཅིང་རྗེ་གཏེར་ཆེན་བླ་མར་ གཙུག་ཕུད་ཕུལ་ཏེ་ མཚན་ བསྟན་འཛིན་
འཇམ་དབྱངས་དབང་པོ་ཞེས་གསོལ། སྐྱབས་གསུམ་འཛིན་པའི་དགེ་བསྙེན་
གྱི་སྡོམ་པའང་ཐོབ། དགུང་ལོ་བཅུ་བཞི་པ་ལ་མེས་ནོར་བུ་དར་རྒྱས་ཀྱིས་
མཚམས་སྦྱར་ཏེ་མངའ་རིས་གུང་ཐང་གི་མཁས་པ་ཆེན་པོ་བཤེས་གཉེན་རྣམ་
303
]



རྒྱལ་དགོན་པར་ཕེབས་སྐབས་ཀ་ལཱ་ པའི་མཚམས་སྦྱོར་ལྔའི་རི་མོ་ཙམ་དང་།
བོད་ཡིག་བསྐྱར་སློབ་མཛད། གཅེན་རྒྱལ་སྲས་རིན་པོ་ཆེས་ཕྲལ་ཕྲལ་གྱི་ཞལ་ཏ་
དང༌། ཕྱག་འབེབས་སོགས་སྐུལ་ལྕག་ཚ་ནན་གནང་བས་ཡི་གེ་ཚུགས་མ་དང༌།
ཤར་བྲིས་གཉིས་ཀ་བྱང་བར་མཁྱེན།
དེའི་ཕྱི་ལོ་གུང་ཐང་པཎ་ཆེན་སླར་ཡང་ཕེབས་པར་ཀ་ལཱ་པ་དང་ས་རིས་
ཞུས་ནས་ཡོངས་རྫོགས་རི་མོའི་ཐུགས་ཐོག་ནས་གཙང་དག་སྡེབ་འབུལ་མཛད།
དེ་རྗེས་སྡེབ་སྦྱོར་གྱི་བཤད་པ་དང་། ཞ་ལུ་ལོ་ཆེན་གྱི་ཀ་ལཱ་པའི་སྤྱི་ཊིཀ་གཉིས་
ཀྱི་ལུང་། གཞན་ཡང་ལཉྩ་དང་། དེ་དང་ཆ་མཐུན་པར་དྷ་རི་ཀ་དང་། དེའི་
མགོ་གྱེན་དུ་གཟེད་པའི་ན་ག་ར། དེའི་མགོ་ཐུར་དུ་བཀུག་པ་ཝརྟུ་ལའི་ཡི་གེ་
དང་། ཀསྣེ་ ར། རྒྱ་མཚོ་མཐའ། པུཀྐམ་སྟེ་དགྲ་འཇོམས་ཀྱི་ཡི་གེ་ལ་སོགས་
པ་སྦྱངས་པ་མཛད་ནས་དེ་དག་ཐམས་ཅད་ལ་ཕྱག་སོར་གྱི་འདུ་འགོད་མཁས་
པར་གྱུར། རྟིང་སོར་བཟང་ཡུལ་གྲོང་གསར་དུ་སུམ་རྟགས་ཀྱི་བཤད་པའང་
གསན་ཏེ་བརྡ་སྤྲོད་ཡན་ལག་དང་བཅས་པ་ལ་བྱང་བར་མཛད། དགུང་ལོ་བཅོ་
ལྔར་རྗེ་ ཐམས་ ཅད་མཁྱེན་པ་ རྒྱལ་དབང་ལྔ་པ་ཆེན་པོ་ལས་ རབ་ ཏུ་བྱུང༌ སྟེ་
མཚན་ངག་དབང་ཆོས་དཔལ་ཞེས་གསོལ་ཞིང་། དགེ་ཚུལ་གྱི་སྡོམ་ པ་ ཐོབ།
དར་རྒྱས་ཆོས་གླིང་དུ་བན་གཙང་བ་བརྒྱུད་གྲྭ་ཞིག་དང༌། ཨོ་རྒྱན་སྨིན་གྲོལ་
གླིང་གི་གྲྭ་ཚང་གསར་དུ་ཚུགས་སྐབས་གྲྭ་ཁྱུར་ཞུགས་ཏེ། གྲྭ་སའི་འདོན་ཆོས་
སྐོར་གྱི་དཔེ་འཛིན་དང་། གར་ཐིག་དབྱངས་གསུམ་གྱི་ཕྱག་བཞེས་རྣམས་བྱང་
བར་སྦྱངས་ཤིང་། དེ་དག་གི་དུས་སྐབས་ཅི་རིགས་པར་སྤོས་ཁང་བ་རིན་ཆེན་
རྒྱལ་མཚན་གྱིས་མཛད་པའི་ཤེར་ཕྱིན་གྱི་འགྲེལ་རྐང་དང་། ས་པཎ་གྱི་སྡོམ་
གསུམ་ རབ་ དབྱེ། བླ་ མའི་ རྒྱལ་ བའི་ དགེ་ སློང་ གི་ བསླབ་ བྱ་ རྣམས་ དང༌།
སེམས་ཉིད་ངལ་གསོའི་ གཞུང་ལུགས་ཐུགས་འཛིན་གནང་། དགུང་ལོ་བཅུ་
དགུ་པ་ལ་ཟླུམ་པོར་མེ་རྩིས་རིག་པ་ཆེན་པོ་དོན་གྲུབ་དབང་རྒྱལ་གྱི་དྲུང་ནས།
304
R



དགུ་མཐའི་སྒྱུར་བགོས་ནས་འགོ་བརྩམས། ཞལ་ལུང་མ་བུ་ཚང་མའི་སྐར་རྩིས་
རྣམས་ཉིན་མོ་ས་རིས། མཚན་ལ་དྲི་བའི་ཕྲ་གཅོད་དང་། ཞུན་མར་ལ་བརྟེན་
ནས་ཕྱག་ཡིག་འབྲི་བ་སོགས་སྣང་མུན་ཁོར་ཡུག་ཏུ་ཤིན་ཏུ་འབད་པར་མཛད་དེ།
ཉིན་ཞག་དང༌། ཚེས་ ཞག ཁྱིམ་ ཞག་ དང་ འགྲོགས་ པའི་ འབྲས་ བུ་ དང་།
སྦྱོར་བ། བྱེད་པ། རྟེན་འབྲེལ། ཉི་མ་ས་བདག་གིས་ལོངས་སྤྱོད་པའི་དུས་
དེའི་བླང་དོར་གྱི་གནས་ཕྱིན་ཅི་མ་ལོག་པར་སྟོན་པའི་སྐར་རྩིས་ཀྱི་རིག་པ་ལྔ་
བསྡུས་དང་། གཟའ་ལྔ། ཞག་གསུམ། རྣམ་པར་དབྱེ་བ། དུས་ཀྱི་སྦྱོར་བ་ལ་
སོགས་ལེགས་ པར་ འབྱོངས། དེ་ ཞོར་ དབྱངས་ འཆར་ གྱི་ བཤད་ པ་ དང་།
འཁོར་ལོའི་ངོ་སྤྲོད། འབྱུང་རྩིས་ཀྱི་རྡེའུ་འགྲིམ་པ་རྣམས་གསན། གཅེན་རྒྱལ་
སྲས་རིན་པོ་ཆེ་ལས་ཀྱང་རྩིས་ཀྱི་གོ་བའི་ཕྲ་གཅོད་དང༌། འདུལ་བའི་ལག་ལེན་
བརྡ་ཆད་རྣམས་གསན། རྒྱ་སྟོན་ཀརྨ་ཀུན་མཁྱེན་ལས་དུས་འཁོར་འཇིག་རྟེན་
བསྟན་ལེ་དང་། རྩིས་འཇིག་རྟེན་ཀུན་འདུས་པའི་བཤད་པ། སྡེབ་སྦྱོར་གྱི་ངོ་
མཚར་བའི་སྦྱོར་བ་རྣམས་གསན། ཕྱིས་གྲྭ་ཕྱིར་སྟག་ལུང་པ་གྲུབ་ཆེན་ངག་
དབང་གཟུངས་མཆོག་ལས་དབྱངས་ཅན་བྱཱ་ཀ་ར་ཎའི་ས་རིས། ཙནྡྲ་པའི་ཡི་
གེའི་ འདུ་བ་ དང་། ཏིདྲ་ མཐའ་ སོགས་ཀྱི་ཞིབ་ བཤད་དང༌། གཞུང་སྤྱིའི་
བཤད་པ། སྡེབ་སྦྱོར་གྱི་ལྕི་ཡང་བྱ་བ་རྣམས་གསན། རྗེ་གཏེར་ཆེན་བླ་མའི་
དྲུང་ནས་སྙན་ངག་མེ་ལོང་གི་བཤད་པ་གསན་ཞིང་། ལེའུ་གསུམ་ཀའི་རྩོམ་
རྒྱུགས་ཀྱང་ཕུལ་བ་སོགས་ཕྱི་ནང་རིག་པའི་གནས་ལ་འབད་པ་ཆེན་པོས་གསན་
བསམ་མཐར་ཕྱིན་པ་མཛད། དགུང་ལོ་ཉི་ཤུ་པར་གོང་ས་ལྔ་པ་ཆེན་པོ་ལས་
བསྙེན་རྫོགས་བཞེད་པ་དང༌། ཕྱིས་རྒྱལ་དབང་ལྔ་པའི་ལུང་གིས་སྔ་འགྱུར་གྱི་
བསྟན་པའི་འགྲེལ་དང་བཅས་སྨད་འདུལ་བའི་སྡོམ་རྒྱུན་རྣམ་པར་དག་པ་ཁ་
རབ་ཞལ་སྔ་ནས་ཞུས་ཤིང་། ཁོང་འདུལ་བའི་ངང་ཚུགས་ཀྱང་བཟང་བས་དེར་
བསྐྱར་སྒྲུབ་གྱིས། ཞེས་བསྐུལ་བ་ལྟར་དགུང་ལོ་ཉེར་བདུན་རབ་བྱུང་བཅུ་
གཅིག་པ་ལྕགས་སྤྲེལ་ལོའི་ནག་ཟླའི་ཚེས་བཅུ་གསུམ་གྱི་ཉི་མ་བརྒྱད་ཆ་ལུས་པ་
305



གྲིབ་ཚད་སྐྱེས་བུ་གཅིག་དང་རྐང་པ་གཉིས་ཀྱི་དུས་དབུ་རུ་གྲུ་འཛིན་གྱི་ཕོ་བྲང་
ཆེན་པོར་མཁན་དཀོན་མཆོག་བསྟན་འཛིན་ལས་དད་པའི་དགེ་འདུན་གྲངས་
ཚང་བའི་དབུས་སུ་ཚིག་གསུམ་བར་ཆད་པའི་ཆོ་གས་བསྙེན་པར་རྫོགས་པ་དགེ་
སློང་གི་དངོས་པོར་བསྒྲུབས། རབ་བྱུང་བཅུ་གཉིས་པའི་མེ་ཡོས་ལོའི་ནག་ཟླའི་
ནང་དུ་རྗེ་གཏེར་ཆེན་བླ་མས་བྱང་སྡོམ་བཀའ་སྲོལ་གསུམ་གྱི་སྨོན་འཇུག་སེམས་
བསྐྱེད་ཀྱི་སྡོམ་པ་གནང་།
དེ་ལྟར་ཐོས་བརྩོན་རྒྱ་ཆེར་མཛད་པས་ཐ་སྙད་རིག་པའི་གནས་ལ་བྱང་
ཆུབ་ཅིང་། ཁྱད་པར་དམ་པའི་ཆོས་ཀྱི་འཆད་རྩོད་རྩོམ་སོགས་མཁས་པའི་བྱ་
བ་གསུམ་གྱི་གཞལ་མེད་ཁང་བཟང་དུ་བདེ་བླག་བགྲོད་པའི་ཐེམ་སྐས་ལྟ་བུར་
གྱུར་ཅིང༌། སྤྱིར་ཐོས་བསམ་གྱིས་སྒྲོ་འདོགས་བཅད་པའི་དོན་རྣམས་བླང་དོར་
གྱིས་སྒྲུབ་ཅིང་ཉམས་སུ་ལེན་ཕྱིར་ཡིན་པ་ ལྟར་ འཁོར་བའི་ཉེས་དམིགས་ལ་
དགོངས་ཤིང་མི་རྟག་འཆི་བ་དྲན་པའི་སྐྱོ་ཤས་ཀྱིས་བསྐུལ་ཏེ་དད་པ་གསུམ་གྱི་
ཐུགས་དམ་པའི་ཆོས་ལ་འདུན་པའི་སྒོ་ནས་བསླབ་པ་གསུམ་གྱི་དོན་ཉམས་སུ་
བཞེས་པར་སྤྲོ་བས་བརྟས་ཤིང་། འབད་པ་ཆེན་པོས་བསྐྱེད་རྫོགས་ཀྱི་གནད་
སྒོམ་པའི་སྒྲུབ་ལ་གཞོལ་བའི་སྐོར་མཐའ་ཡས་པ་མཆིས། གཞན་དོན་བསྒྲུབས་
པར་མཛད་པ་ཡང་། བསྟན་པ་སྤྱི་དང་བྱེ་བྲག་སྔ་འགྱུར་རྡོ་རྗེ་ཐེག་པ། ཡང་
སྒོས་གཏེར་ཆེན་བླ་མའི་བཤད་སྒྲུབ་ཀྱི་བསྟན་པ་རིན་པོ་ཆེ་འདི་ཉིད་སྒོ་ཐམས་
ཅད་ནས་ཕྱོགས་ཀུན་ཏུ་དར་ཞིང་རྒྱས་པར་གྱུར་ན་ཅི་མ་རུང་སྙམ་པའི་ལྷག་
བསམ་གྱི་སྙིང་སྟོབས་ཕྲག་པར་བསྣམས་ཏེ། བསྟན་འཛིན་གྱི་སྐྱེས་ཆེན་དུ་མ་རྗེ་
ཉིད་ཀྱི་ཞལ་སློབ་ཏུ་གྱུར་པ་སྟེ། ས་སྐྱ་བདག་ཆེན་ངག་དབང་ཀུན་དགའ་བཀྲ་
ཤིས་དང་། ཡར་འབྲོག་གླིང་ཞབས་དྲུང་ཡབ་སྲས། ཕུན་ཚོགས་གླིང་དགེ་སློང་
འབྱུང་གནས། གསང་སྔགས་གླིང་གདུང་བརྒྱུད་མཆེད་བཅས་དང༌། སྟག་སྣ་
ཏྲེ་བོ་ སྤྲུལ་ པའི་ སྐུ། གསུང་ སྤྲུལ་ རིན་ པོ་ ཆེ་ ངག་ དབང༌ ཀུན་ བཟང་ རྡོ་ རྗེ།
དཔལ་རི་སྤྲུལ་པའི་སྐུ། ཐང་འབྲོག་སྤྲུལ་པའི་སྐུ། ཟངས་ལ་མཁར་སྤྲུལ་པའི་
306



སྐུ། བོན་ལུང་སྤྲུལ་པའི་སྐུ། རོང་པ་རྫོགས་ཆེན་སྤྲུལ་པའི་སྐུ། རྣ་བོ་གདུང་
བརྒྱུད། ཆབ་ མདོ་ འཕགས་ པ་ ལྷ་ རྒྱལ་ བ་ རྒྱ་ མཚོ། སྡེ་ དགེའི་ བླ་ མ་ རབ་
འབྱམས་པ། མི་དབང་བསོད་ནམས་སྟོབས་རྒྱལ། མདོ་མཁར་ཞབས་དྲུང་ཚེ་
རིང་དབང་རྒྱལ། གཞན་ཡང་གྲུབ་མཐའ་རིས་མེད་ཀྱི་མཁས་པའི་དབང་པོ་ཇི་
སྙེད་མཆིས་པ་རྣམས་ལ་སྒྲ་མདོ་ཀ་ཙན་དབྱངས་གསུམ་དང༌། སྙན་ངག སྡེབ་
སྦྱོར། རྩིས་ཀྱི་ས་རིས། སྙིང་པོའི་རྒྱུད་ཀྱི་བཤད་པ། སྡོམ་གསུམ་རྣམ་ངེས།
ཕར་ཕྱིན། འདུལ་བ་སོགས་གཞུང་མང་པོའི་བཤད་པ་མཛད། བསྟན་པ་ཡུན་
རིང་དུ་གནས་ཕྱིར་རྩོམ་པ་མཛད་པའང་སྒྱུ་འཕྲུལ་རྩ་རྒྱུད་གསང་སྙིང་ལ་འགྲེལ་
བ་དང༌། སྤྱི་དོན། དཀྱིལ་འཁོར་བློས་བླངས་ཀྱི་རྣམ་བཞག མདོ་དབང་སྐོར།
རྒྱུད་དང་མན་ངག་གི་སྐོར། རྩིས་གཞུང༌། སྡེབ་སྦྱོར། རྣམ་ཐར། འབེལ་
གཏམ་ལེ་ཚན། ཕྱི་ནང་གི་ཆོས་སྤྱོད། ཆོ་ གའི་སྐོར། སྐྱེད་རྫོགས་ཀྱི་སྐོར་
སོགས་མཐའ་ཡས་པ་ལོ་ཆེན་ཉིད་ཀྱི་བཀའ་འབུམ་གྱི་དཀར་ཆག་ཏུ་འཁོད་པ་
ལྟར་རོ། །
དེ་ལྟར་འཆད་རྩོམ་གྱི་གཞན་ཕན་རྣམ་དཀར་གྱི་བཞེད་དོན་འགྲུབ་པ་
ལྟར། དུས་གསུམ་སངས་རྒྱས་ཐམས་ཅད་ཀྱི་སྤྱི་གཟུགས་གཏེར་ཆེན་ཆོས་ཀྱི་
རྒྱལ་པོ་ རིགས་ བདག་ ཏུ་ མི་ འབྲལ་ ཞིང༌། ཟབ་ དོན་ མན་ ངག་ གི་ བདུད་རྩི་
ངོམས་པ་མེད་པར་གསོལ་བས་ཐུགས་རྒྱུད་གྲོལ་ཏེ། གཞན་ཕན་འཕྲིན་ལས་རྒྱ་
ཆེ་ལ་རྒྱུན་མི་འཆད་པར་དཔག་བསམ་གྱི་ཤིང་དང༌། བུམ་པ་བཟང་པོ་དང་།
ཡིད་བཞིན་གྱི་ནོར་བུ་རིན་པོ་ཆེ་ལྟར་འབད་རྩོལ་མེད་པར་ལྷུན་གྱིས་གྲུབ་པས་
ཐུབ་བསྟན་སྤྱི་དང་། བྱེ་བྲག་སྔ་འགྱུར་རྡོ་རྗེ་ཐེག་པའི་བསྟན་པ་རིན་པོ་ཆེ་འགྲོ་
བའི་མཆོད་སྡོང་དུ་མི་ནུབ་པའི་ཉི་མ་དང་། མི་འགྲིབ་པའི་ཟླ་བ་ལྟར་འཛིན་
སྐྱོང་སྤེལ་གསུམ་གྱི་མཛད་པ་རླབས་པོ་ཆེས་དུས་གདའ་བར་མཛད་དེ་དགུང་
གྲངས་རེ་གསུམ་པ་རབ་བྱུང་བཅུ་གཉིས་པའི་མེ་བྱ་( ༡༧༡༧)ལོར་ཨོ་རོད་ཇུན་
གར་བས་ བོད་ ལ་ དཔུང་འཇུག་ གིས་ རྙིང་ལུགས་ དགོན་ གནས་ གཏོར་ཞིང་།
307
in ie ir



བོད་ཀྱི་གྲགས་ཅན་བླ་ཆེན་ཁ་ཤས་ཀྱི་སྐུ་སྲོག་འཕྲོག་པ་སོགས་མི་བསྲུན་ཀླ་ཀློའི་
རྩིང་སྤྱོད་ཀྱིས་བྲེལ་སྐབས་གངས་ཅན་གྱི་སྔ་འགྱུར་བསྟན་པའི་མིག་རྒྱན་སྨིན་
གླིང་ལོ་ཆེན་འདི་ཡང་སྐུ་བཀྲོངས་ལ་ཉེ། འོན་ཀྱང་སྐྱེ་འཆིར་མངའ་བརྙེས་པའི་
སྐྱེས་བུ་དམ་པ་འདིས་དགྲ་ངན་གདུག་པའི་ཁྲབ་བག་རལ་གྲིའི་རྩུབ་རེག་སྐུ་ལ་
མ་བཞེས་པར་ཅུང་ཟད་ཐུགས་སྨོན་གྱི་ཚུལ་དུ་བཞུགས་ནས་ཕོ་བ་སྤར་ཏེ་སྙིང་
རྗེའི་ཐུགས་ཀྱིས་དགྲ་སྡེའི་ང་རྒྱལ་ལ་སྐྱེངས་པ་སྟེར་བར་མཛད་པའི་ངང་ཞིང་
གཞན་དུ་གཤེགས་ཞེས་ཐོས་པ་ལགས་སོ། །
རྒྱལ་བ་ཚངས་དབྱངས་རྒྱ་མཚོ།
ལྷ་བཟང་ཁང་དང་སངས་རྒྱས་རྒྱ་མཚོའི་དབར། ། འགལ་བའི་མེ་ལྕེ་
འབར་བའི་དུས་ཀྱི་ནང༌། ། འཚར་ལོངས་བྱུང་བའི་ཚངས་དབྱངས་རྒྱ་མཚོ་
མཆོག ། ཆུང་དུས་རེ་ཞིག་དགོས་དབང་གསང་རྒྱུར་བཞུགས། ། དེ་རྗེས་
དཔལ་ལྡན་བློ་བཟང་ཡེ་ཤེས་མདུན། ། རབ་ཏུ་བྱུང་ནས་འགྲོ་བའི་མགོན་དུ་
གྱུར། ། དགེ་ལྡན་ལྔ་མཆོད་དུས་ཆེན་ཁྱད་འཕགས་ཉིན། ། འཇིགས་མེད་སེང་
གེའི་ཁྲི་ལ་མངའ་གསོལ་རྗེས། ། སྡེ་སྲིད་ཆེན་པོའི་བཀའ་བཙན་གཟིགས་སྐུལ་
འོག ། པཎ་ཆེན་བློ་བཟང་ཡེ་ཤེས་ལ་སོགས་པ། ། ཡོངས་འཛིན་དུ་མ་བསྟེན་
ནས་རིག་པའི་གནས། ། སྤྱི་དང་ཁྱད་པར་ནང་རིག་སྦྱངས་པ་མཛད། ། དམ་
པ་འདི་ལ་སྙན་ངག་མཁས་ཅན་ཞེས། ། ཐུན་མོང་བསྟོད་ཚིག་ཙམ་གྱིས་མི་
འགྲིག་སྟེ། ། ཁོང་ནི་ཆོས་ལུགས་སྤྱི་དང་ཁྱད་པར་དུ། ། གསང་བ་སྔགས་ལ་
འགྲན་ཟླ་བྲལ་བས་སོ། །
རྒྱལ་དབང་སྐུ་ཕྲེང་དྲུག་པ་བློ་བཟང་རིན་ཆེན་ཚངས་དབྱངས་རྒྱ་མཚོའི་
འཁྲུངས་ཡུལ་ནི། ཨོ་ རྒྱན་ སངས་ རྒྱས་གཉིས་ པས་བྱིན་གྱིས་ བརླབས་ ཤིང་
308



གཏེར་དུ་སྦས་པའི་སྦས་ཡུལ་སྐྱིད་མོ་ལྗོངས་ཞེས་བྱ་བ། རི་ཀླུང་ཐམས་ཅད་རྩི་
ཤིང་ནགས་ཚལ་གྱིས་ཁེངས་པ། ཐོན་ཁུངས་ཕུན་སུམ་ཚོགས་པའི་ནོར་བུའི་
གླིང་ཕྲན། མོན་ལ་འོག་ཡུལ་གསུམ་(ཤར་ཚོ། ལྷའུ་ཚོ། བསེ་རུ་ཚོ།) གྱི་ཨོ་རྒྱན་
གླིང་ཞེས་པའི་ས་ཆར་རབ་བྱུང་བཅུ་གཅིག་པའི་ཆུ་མོ་ཕག་(༡༦༨༣)ལོར་སྐུ་
བལྟམས། 《ཀློང་རྡོལ་བླ་མའི་གསུང་འབུམ་》ལྟར། མོན་མཚོ་སྣའི་ཁོངས་སུ་
གཏོགས་པ་དེར་ཡབ་རྙིང་མའི་ཆོས་ལ་ཉམས་བཞེས་གནང་མཁན་བཀྲ་ཤིས་
བསྟན་འཛིན་དང་། ཡུམ་ཚེ་དབང་ལྷ་མོ་ཟེར་བ་ཞིང་དབུལ་གྱི་ཁྱིམ་ཚང་ཞིག་
ཏུ་འཁྲུངས། 《གསང་བའི་རྣམ་ཐར་》ནང་རྒྱུད་ནི་འོད་གསལ་ལྷ་ནས་བབས་
པ་ནས་བཟུང་ཕ་མེས་དང་མ་མེས་ཟུང་བདུན་གྱི་བར་སྤྱོད་པ་ལ་ལྷད་མེད་ཅིང་།
ཡབ་རིག་འཛིན་པདྨ་གླིང་པའི་ཡང་ཚ། རིག་འཛིན་བཀྲ་ཤིས་བསྟན་འཛིན་ཏེ་
སྔགས་རྒྱུད་རྨ་མེད་པ། ཡུམ་ནི་ཀུན་གྱི་མངོན་པར་ཤེས་པ། སྤྱོད་པ་ལ་གླགས་
མི་མཐོང་བ། རིགས་ཆོ་འབྲང་གཟུགས་ཆུ་ཞེང་སོགས་མདོ་རྒྱ་ཆེ་རོལ་པ་ནས་
བྱང་ཆུབ་སེམས་དཔའ་བལྟམས་པའི་ཡུམ་གྱི་ཡོན་ཏན་སུམ་ཅུ་རྩ་གཉིས་སུ་
བཤད་པ་ལྟར། བུད་མེད་ཀྱི་ཡོན་ཏན་ཐམས་ཅད་ཕུན་སུམ་ཚོགས་པའི་རྒྱལ་
རིགས་ཚེ་དབང་ ལྷ་མོ་ཞེས་བྱ་བ་གཉིས་ཀྱི་སྲས་སུ་གོང་གི་ལུང་བསྟན་དང་
མཐུན་པར་ཆུ་ཕག་ལོར་སྐུ་འཁྲུངས་ཞེས་འཁོད། འདིར་གསུངས་པའི་གོང་གི་
ལུང་བསྟན་ཞེས་པ་ནི་རིག་འཛིན་གཏེར་བདག་གླིང་པའི་གནམ་ལྕགས་བྲག་གི་
ཨ་ཏི་ཟབ་དོན་སྙིང་པོའི་ལུང་བསྟན་ལས། ཁྱད་པར་འདི་ཉིད་འཛིན་པའི་ལས་
ཅན་ནི། ཤམ་པོ་གངས་ཀྱི་ལྷོ་ནུབ་ཉེ་འདབས་སུ། འགྲོ་བའི་མགོན་པོ་རྩོད་པ་
མེད་པ་འབྱུང༌། འདི་ཡིས་བསྟན་པ་བཟུང་ནས་འགྲོ་བ་སྐྱོང་། ཞེས་འཁྲུངས་
ཡུལ་གྱི་ཕྱོགས་གསལ་བར་བསྟན་པ་དང་། ལྷ་འདྲེ་བཀའ་ཐང་ལས། ང་རྒྱལ་
ལས་བྱུང་དམག་འཁྲུག་བྱུང་བའི་དུས། མི་རྣམས་སྐྱོ་ཤས་ཆེ་བས་ཆོས་ཀྱིས་
འདུལ། ཨོ་རྒྱན་སྐུ་གསུང་ཐུགས་ཀྱི་སྤྲུལ་པ་ཞིག གཏོང་བའི་ལས་ཅན་ཆུ་
ཁམས་ཆུ་མོ་ཕག བསྟན་པའི་བདག་པོ་ཨོ་རྒྱན་གླིང་པ་འབྱུང་། ཞེས་དགུང་
309



སྙིང་ཆུ་ཕག་ཡབ་གཞིས་ཀྱི་མཚན་སྒྲ་དང་བཅས་གསལ་བར་བསྟན་པ་སོགས་ཀྱི་
ལུང་བསྟན་ལ་ཟེར། རིག་འཛིན་ཚངས་དབྱངས་རྒྱ་མཚོའི་འཁྲུངས་ཡུལ་མོན།
ཨོ་རྒྱན་གླིང་པ་ཞེས་པ་ནི། གཏེར་སྟོན་པདྨ་གླིང་པའི་ཐུགས་ཀའི་འོད་ཟེར་
འཕྲོས་པའི་དབོན་པོ་ཨོ་རྒྱན་བཟང་པོས་ཕྱག་བཏབ་པའི་མོན་གྱི་དགོན་པ་གླིང་
གསུམ་སྟེ། ཨོ་རྒྱན་གླིང་དང་། སངས་རྒྱས་གླིང༌། ཚོགས་རྒྱས་གླིང་བཅས་ཀྱི་
ཡ་གྱལ་ཡིན་པ་དང་། དེང་སྐབས་མོན་བསེ་རུ་ཚོའི་ཁོངས་ སུ་ གནས་ ཤིང་།
དེར་ཁོང་གི་སྐུ་འདྲ་དང༌། སྐུའི་ཡོ་ཆས་སོགས་ཡོད་པར་མ་ཟད་ཁོང་ལྷ་སར་
ཕེབས་ཁར་སྐུ་ངོ་མས་འདེབས་འཛུགས་གནང་བའི་ཤུག་སྡོང་ཞིག་ཡོད་པ་དེ་
ཐོག་རྩེགས་དང༌ མཉམ་ པ་ཆགས་ དུས་ སླར་ཡང་ མོན་ཡུལ་ དུ་ ཐེངས་གཅིག་
ཕེབས་རྒྱུ་ཡིན་ལུགས་སོགས་ཡོངས་སུ་གྲགས། ཚངས་དབྱངས་རྒྱ་མཚོ་ནི་ལྷ་
བཟང་ཧན་དང་སངས་རྒྱས་རྒྱ་མཚོའི་བར་ཆབ་སྲིད་ཀྱི་འགལ་བ་ཆེན་པོའི་རླུང་
རླབས་ཁྲོད་ངོས་འཛིན་བྱས་པ་དང་འཚར་ལོང་བྱུང་བའི་མི་སྣ་གྲགས་ཅན་ཞིག་
ཡིན་ཞིང་། རྒྱལ་དབང་ལྔ་པ་ཆེན་མོའི་ལུང་བསྟན་ལྟར་ན་གསང་རྒྱ་ལོ་བཅུ་
གཉིས་ཙམ་དུ་བྱེད་དགོས་པར་གནང་ཡང་སྡེ་སྲིད་ཐུགས་དབང་བཙན་པའི་
སྟབས་ཀྱིས་ལོ་འགའ་ཐལ་བས་རྟེན་འབྲེལ་འཆུག་པའི་རྐྱེན་དུ་གྱུར་ཅེས་སྔར་གྱི་
མཁས་པ་རྣམས་ཀྱིས་གླེང་། ཚངས་དབྱངས་རྒྱ་མཚོ་གཞོན་ནུའི་སྐབས་ཡུམ་
དང་མཉམ་དུ་ངལ་རྩོལ་ནང་ཞུགས་མྱོང་ ཡོད་ ཅིང་། ལྔ་པ་ཆེན་ མོའི་ ཞལ་
ཆེམས་ལྟར་སྡེ་སྲིད་ཀྱིས་གསང་བ་གནང་རུང་ཚངས་དབྱངས་རྒྱ་མཚོར་ཕྱག་
དཔེ་སློབ་མཁན་ཡང་བཏང་སྟེ་མོན་ཤ་འུག་དང་། དེ་ནས་མཚོ་སྣ། སྣ་དཀར་
རྩེ། མཉེས་ཐང་སོགས་ལ་གདན་དྲངས་པར་མ་ཟད། རབ་བྱུང་བཅུ་གཉིས་
པའི་མེ་གླང་(༡༦༩༧)ལོར་སྡེ་སྲིད་སངས་རྒྱས་རྒྱ་མཚོས་གོང་མ་ཁང་ཤིས་ལ་
ཏཱ་ལའི་བླ་མ་ལྔ་པ་ཆེན་པོའི་ཡང་སྲིད་ཚངས་དབྱངས་རྒྱ་མཚོ་ངོས་འཛིན་ཞུས་
ཆོག་པའི་སྙན་ཞུ་ཕུལ་བར་གོང་མས་ཆོག་མཆན་གནང་བ་མ་ཟད་རྒྱལ་དབང་ལྔ་
པར་གནང་བའི་གསེར་ཐམ་དང༌། འཇའ་ས་རང་འཇགས་གནང་བར་བརྟེན་
310



དེ་ལོའི་ཧོར་ཟླ་དགུ་པའི་ཚེས་བཅུ་བདུན་ཉིན་རྒྱལ་བ་འོད་དཔག་མེད་མིའི་
གཟུགས་ཀྱི་རྣམ་པར་རོལ་བ་པཎ་ཆེན་ཐམས་ཅད་མཁྱེན་པ་བློ་བཟང་ཡེ་ཤེས་ཀྱི་
སྤྱན་སྔར་རབ་ཏུ་བྱུང་སྟེ་མཚན་བློ་བཟང་རིན་ཆེན་ཚངས་དབྱངས་རྒྱ་མཚོ་ཞེས་
གསོལ་ནས་འགྲོ་བ་ལྷ་དང་བཅས་པའི་ཡོན་གནས་སུ་གྱུར་པ་དང༌། ལོ་དེའི་
ཧོར་ཟླ་བཅུ་གཉིས་པའི་ཚེས་ཉེར་ལྔ་སྟེ། ཤར་ཙོང་ཁ་པ་བློ་བཟང་གྲགས་པའི་
དཔལ་ཡིད་དགའ་ཆུ་འཛིན་དུ་གཤེགས་པའི་དུས་ཆེན་ཁྱད་པར་འཕགས་པའི་
ཉིན་ཕྱོགས་ཐམས་ཅད་ལས་རྣམ་པར་རྒྱལ་བ་གྲུ་འཛིན་གྱི་རི་བོ་པོ་ཏ་ལ་ཆེན་
པོའི་ཚོམས་ ཆེན་ སྲིད་ ཞི་ ཕུན་ ཚོགས་ ཀྱི་ དབུས་ ན་ འཇིགས་ བྲལ་ སེང་ གེས་
བཏེགས་པའི་གསེར་ཁྲིར་མངའ་གསོལ། སྐབས་དེར་གོང་མ་ཁང་ཤིས་ལྕང་སྐྱ་
ཧོ་ཐོག་ཐུ་སོགས་བོད་དུ་མངགས་ཏེ། རྩེ་པོ་ཏ་ལར་གསེར་ཁྲིར་མངའ་གསོལ་
གྱི་མཛད་སྒོར་ཞུགས་ཤིང་། རིན་ཐང་བྲལ་བའི་གནང་རྟེན་བསམ་གྱིས་མི་ཁྱབ་
པ་ཕུལ་ཞེས་《ཀློང་རྡོལ་བླ་མའི་གསུང་འབུམ་》ལས་གསུངས། དཔྱད་གཞིའི་
ཡིག་རིགས་དང་ལོ་རྒྱུས་ཡིག་ཆ་ཁ་ཤས་ནང་། སྡེ་སྲིད་སངས་རྒྱས་རྒྱ་མཚོས་
གོང་མར་སྙན་སེང་མ་ཞུས་པར་ཏ་ལ་གསར་པ་ཁྲི་འདོན་གནང་བ་ཞེས་དང༌།
གོང་མ་ཁང་ཤིས་ སངས་རྒྱས་རྒྱ་མཚོའི་བྱེད་ སྟངས་ མཁྱེན་ཚོར་བྱུང་བ་དང་།
དེར་ སྐྱོན་ འཛུགས་ གནང༌ བའི་ གནས་ ཚུལ་ འོག་ སངས་ རྒྱས་ རྒྱ་ མཚོས་
༡༦༩༦ལོར་ཏཱ་ལ་སྐུ་ཕྲེང་ལྔ་པའི་འདས་བརྡ་དང་། ཚངས་དབྱངས་རྒྱ་མཚོ་
ཡང་སྲིད་དུ་ངོས་འཛིན་བྱས་པའི་གསར་འགྱུར་མཉམ་དུ་ཡོངས་བསྒྲགས་བྱས་
ཞེས་སོགས་འཁོད་པའང་སྣང་། འོན་ཀྱང་སྐབས་དེར་གོང་མ་ཁང་ཤི་དང་སོག་
པོ་ཧན་སོགས་ཚང་མས་ཚངས་དབྱངས་རྒྱ་མཚོ་ཏཱ་ལའི་ཡང་སྲིད་འཁྲུལ་མེད་
ཡིན་པའི་ངོས་འཛིན་གནང་ཡོད་པར་གདོན་མི་ཟ། ཚངས་དབྱངས་རྒྱ་མཚོ་
སྲིད་ཁྲིར་འཁོད་རྗེས་སྡེ་སྲིད་ཀྱིས་ལྟ་སྐུལ་དམ་པོ་གནང་བའི་འོག་ཆོས་ལུགས་ལ་
སློབ་གཉེར་གནང་འགོ་ཚུགས། ཁོང་གི་ཡོངས་འཛིན་གཙོ་བོ། པཎ་ཆེན་བློ་
བཟང་ཡེ་ཤེས་དང་། དགེ་སློང་འཇམ་དབྱངས་གྲགས་པ། ཚུལ་ཁྲིམས་དར་
311



རྒྱས། དགེ་ལེགས་རྒྱ་མཚོ་སོགས་ཡིན་ཐོག་སངས་རྒྱས་རྒྱ་མཚོ་རང་ཉིད་ནས་
ཀྱང་ཚངས་དབྱངས་རྒྱ་མཚོར་སློབ་ཁྲིད་གནང་མྱོང་ཡོད་འདུག གཞན་ཡང་
《གསང་བའི་རྣམ་ཐར་》ནང་གསལ་བ་ལྟར་ན། ཚངས་དབྱངས་རྒྱ་མཚོས་
བཀའ་འགྱུར་ལུང་ ཐེངས་གསུམ་གསན་མྱོང་བ་སྟེ། སྡེ་སྲིད་ཀྱི་མདུན་ནས་
ཐེངས་གཅིག རྩ་བའི་བླ་མ་དགེ་སློང་འཇམ་དབྱངས་གྲགས་པའི་མདུན་ནས་
ཐེངས་གཅིག ཕྱིས་སུ་གཏེར་སྟོན་རིགས་ལྡན་རཏྣ་གླིང་པའི་མདུན་ནས་ཕྱེད་
གཅིག་བཅས་ ཀུན་ འདྲིལ་ ཕྱེད་ རྩིས་ གསུམ་ གསན་ གནང་ མཛད། སྡེ་སྲིད་
སངས་རྒྱས་རྒྱ་མཚོ་རིག་པའི་གནས་ཀུན་ལ་ཤིན་ཏུ་མཁས་པོ་ཡོད་པ་དེས་ཚངས་
དབྱངས་ རྒྱ་ མཚོ་ སློབ་ སྦྱོང་གནང༌ རྒྱུར་ ཕན་ནུས་ ཤིན་ ཏུ་ ཆེན་ པོ་ ཐོན་ཡོད།
མདོར་ན་ཚངས་དབྱངས་རྒྱ་མཚོ་ནི་གྲུབ་མཐའ་རིས་མེད་ཀྱི་ཆོས་ལུགས་ལ་
སྦྱངས་པ་ཆུབ་པ་ཞིག་ཡིན་ཐོག་ཞར་ལ། སྙན་ངག་དང་། མཚན་ཉིད། རྩིས།
གར་འཆམ་སོགས་ལའང་ཤིན་ཏུ་མཁས་པ་ཞིག་ཡིན། རྗེ་འདི་ཉིད་ཀྱིས་ཆོས་སྡེ་
སེར་འབྲས་དགའ་ གསུམ་ དང་། ཆོས་ འཁོར་ རྒྱས་ བཅས་ ཀྱི་ བཞུགས་ ཁྲིར་
འཁོད་དེ་བཀའ་ཆོས་གནང་མྱོང་བ་མ་ཟད་ད་དུང་ལྷ་ས་གཙུག་ལག་ཁང་གི་
ཡང་ཐོག་ཏུ་གསེར་ཟངས་རྒྱ་ཕིབས་གསར་དུ་སྒྲོན་པ་དང༌། སངས་རྒྱས་ཀྱི་
རྟེན་ཡང་མང་དུ་བཞེངས་པར་གྲགས། འོན་ཀྱང་ཁོང་གིས་བར་སྐབས་ཤིག་
རིང༌། ཉིན་མོ་སློབ་པ་ལམ་གྱི་སྔགས་པའི་གཟུངས་དང༌། མཚན་མོ་ལྷ་སའི་
ཆང་ཁང་དང་ཁྲོམ་དཀྱིལ་དུ་ཕེབས་པ་དང་། ལྟར་སྣང་དུ་འདོད་གླུར་མངོན་
པའི་མགུར་གླུ་མང་པོ་མཛད་པ་མ་ཟད་ཆུ་རྟ་ལོར་རྩ་བའི་བླ་མ་པཎ་ཆེན་བློ་
བཟང་ཡེ་ཤེས་ཀྱི་དྲུང་དུ་ཆོས་གོས་དང་སྡོམ་པ་ཕྱིར་ཕུལ་ཏེ་ཁྱིམ་པའི་བརྟུལ་
ཞུགས་མཛད་པར་བརྟེན་ལྐོག་གྱུར་མ་རྟོགས་པའི་ཉམ་ཆུང་སོ་སྐྱེ་འགས་དད་
ལོག་སྡིག་ཏོའི་ལས་ལ་ཞུགས་པའི་ཆུ་བོ་ཇེ་ཆེར་རྒྱས་ཤིང་། སྡེ་སྲིད་ཀྱང་དེ་ལོར་
ལས་གནས་ནས་གཤོལ་ཏེ་རང་གི་བུ་ངག་དབང་རིན་ཆེན་སྡེ་སྲིད་ཀྱི་འགན་
འཁུར་དུ་འཇུག་དགོས་བྱུང་། 《གསང་བའི་རྣམ་ཐར་》ནང་རྒྱ་ནག་ ཏུ་ ལྷ་
312



བཟང་གིས་རྗེ་ཉིད་སྤྲུལ་སྐུ་ཡིན་མིན་གྱི་དོགས་གཞི་ཡོད་པའི་ཡི་གེ་ཞིག་བཏང་
བར། གོང་མས་མི་དཔྱད་མཁན་མཁས་པའི་ཚད་དུ་འཇོག་པ་ཞིག་བཏང་བར་
ཁོས་སླེབས་ནས། རྗེ་ཉིད་ཀྱི་སྐུ་གཅེར་བུར་ བྱུང༌ སྟེ་ ཁྲི་ ཞིག་ ལ་ བཞུགས་ སུ་
གསོལ་ནས་སྐུའི་མདུན་རྒྱབ་གཡས་གཡོན་ཐམས་ཅད་ནས་ཞིབ་ ཏུ་བལྟས་ཏེ་
མཚན་མ་དཔྱད་པར། བླ་མ་འདི་རྒྱལ་དབང་ལྔ་པའི་སྤྲུལ་སྐུ་ཡིན་མིན་ནི་མི་
ཤེས། འཕགས་པའི་སྐུའི་མཚན་ཉིད་ཡོངས་སུ་རྫོགས་པ་ཞིག་ཡིན་འདུག་ཅེས་
བཤད་ནས་ཕྱག་ཕུལ་ཏེ་ཕྱིར་རང་ཡུལ་དུ་ལོག དེའི་རྗེས་ལ་འཁྲུག་རྩོད་ཆེར་
སོང་བ་དང༌། གོང་མས་མཁྱེན་ནས་སྡེ་སྲིད་དང༌། ལྷ་བཟང་གཉིས་ལ་འཆིང་
(ཆིངས་)བྱེད་པར་ཕྱག་ན་བླ་མ་དང༌། ཨཱནནྡ་ཁཱ་གཉིས་རྫོང་གདའ་མཛད་པ་
ཁོང་གཉིས་མ་སླེབས་མཚམས་ནས་ལྷ་བཟང་གིས་སྡེ་སྲིད་བཀྲོངས་ནས་འཁྲུག་
པའི་རྦ་རླབས་ཆེས་ཆེར་གཡོས། ཞེས་འཁོད་པ་ལྟར་སྡེ་སྲིད་སངས་རྒྱས་རྒྱ་མཚོ་
དང༌། ལྷ་བཟང་ཁང་གཉིས་དབར་ཆབ་སྲིད་ཀྱི་འགལ་བ་ཇེ་ངར་ཕྱིན་ནས་
དམག་དོན་གྱི་རྩོད་གཞི་ཐེངས་གཉིས་བྱུང་བ་དེ་དག་སེར་འབྲས་དགའ་གསུམ་
དང་འཇམ་དབྱངས་བཞད་པ་བཅས་ཀྱིས་བར་འདུམ་བྱས་པས་གནས་སྐབས་
ཞི་འཇགས་སུ་སོང་། རབ་བྱུང་བཅུ་གཉིས་པའི་ཤིང་བྱ་ལོར་ཕྱོགས་གཉིས་ཀས་
བར་ཆིངས་བྱས་ནས། ལྷ་བཟང་ཁང་མཚོ་སྔོན་དུ་ཕྱིར་ལོག་དང་། སྡེ་སྲིད་
སངས་རྒྱས་རྒྱ་མཚོ་ལྷོ་ཁར་ལོག་རྒྱུ་ཐག་བཅད་རུང་ལྷ་བཟང་ཁང་གིས་མཚོ་སྔོན་
དུ་ལོག་ཁུལ་གྱིས་ནག་ཆུར་དམག་གྲ་སྒྲིག་ནས་ལོ་དེའི་ཟླ་དྲུག་པར་ལམ་གསུམ་
ནས་དམག་ཆེན་དྲངས་ཏེ་ཐད་ཀར་ལྷ་ས་བླངས་ཤིང་། སྐབས་དེར་སངས་རྒྱས་
རྒྱ་མཚོ་གོང་དཀར་དུ་བྲོས་ཀྱང་མཐར་སྟོད་ལུང་དུ་བཀྲོངས། དེ་ནས་བཟུང་ལྷ་
བཟང་ཁང་ གི་ མདུང་ རྩེ་ དེ་ ཚངས་ དབྱངས་ རྒྱ་ མཚོར་ གཏད་ ནས་ ཚངས་
དབྱངས་རྒྱ་མཚོ་མེད་པ་བཟོ་ཆེད་གོང་མ་ཁང་ཤིར། སྡེ་སྲིད་ཀྱིས་བསྐོས་པའི་
ཏཱ་ལ་རྫུན་མ་མི་དགོས་པའི་བཀའ་ཡོད་པ་ཞེས་སྙན་སེང་ཞུས་ཀྱང་དེ་དོན་གོང་
མའི་གནང་བ་མ་ཐོབ། དེ་རྗེས་ཚངས་དབྱངས་རྒྱ་མཚོ་རྒྱ་ནག་ཏུ་ཕེབས་པའི་
313



སྐོར་ལ། ལ་ལས་གོང་མའི་བཀའ་ཡིན་ཟེར་བ་དང་། ལ་ལས་གོང་མའི་མཇལ་
ཁར་ཕེབས་པ་ཟེར་བ། ལ་ལས་བཙན་ཤེད་ཀྱིས་སྲུང་སྐྱེལ་བྱས་པ་ཞེས་ཟེར་བ་
ལས་ཕྱི་མ་དག་པར་སེམས་ཏེ་《རྒྱལ་དབང་སྐུ་ཕྲེང་བདུན་པའི་རྣམ་ཐར་》ནང་།
ལྷ་བཟང་ཁང་སོགས་ཀྱིས་གཡོ་སྒྱུའི་སྦྱོར་བ་སྣ་ཚོགས་ལ་བརྟེན་ནས་རྒྱལ་མཆོག་
ཚངས་དབྱངས་རྒྱ་མཚོ་རྒྱ་ནག་ཏུ་གདན་ཞུ་བྱས་ཞེས་འཁོད། ཚངས་དབྱངས་
རྒྱ་མཚོ་སྐུ་གཤེགས་པའི་སྐོར་ལ་བཞེད་པ་མི་འདྲ་བ་གཙོ་བོ་གཉིས་ཡོད་པ་ནི།
སྔ་མས་དགུང་ལོ་ཉེར་ལྔའི་ཐོག་རྒྱ་ནག་ཏུ་ཕེབས་པའི་ལམ་བར་ཀུན་དགའ་ནོར་
རམ་མཚོ་སྔོན་པོའི་འགྲམ་དུ་སྐུ་གཤེགས་པར་བཞེད་པ་དང་། ཕྱི་མས་དགུང་
ལོ་དྲུག་ཅུ་རེ་བཞིའི་ཐོག་ཨ་ལག་ཤ་རུ་དགོངས་པ་རྫོགས་པར་བཞེད། སྤྱིར་
བཞེད་པ་སྔ་མར་བཞེད་མཁན་མང་ཡང་ཕྱི་མ་བདེན་པར་སེམས། ཅིའི་ཕྱིར་ཞེ་
ན། ཨ་ལག་ཤ་རུ་ཚངས་དབྱངས་རྒྱ་མཚོས་སློབ་མ་མང་པོར་བཀའ་ཆོས་གནང་
བ་དང༌། ཏའི་ཐོད་དང་འབྲུ་གུ་སོགས་ཆོས་སྡེ་བཅུ་གསུམ་གྱི་མཁན་པོ་གནང་
བ་མ་ཟད་ད་དུང་ཇག་རུང་དར་རྒྱས་ཐོས་བསམ་དར་རྒྱས་གླིང་དགོན་པ་ཕྱག་
བཏབ་པ་སོགས་ལོ་རྒྱུས་མང་ཞིང༌། མཐར་རབ་བྱུང་བཅུ་གཉིས་པའི་མེ་སྟག་
ལོ་སྟེ། དགའ་ལྡན་ཁྲི་ཐོག་ང་ལྔ་པ་ངག་དབང་ནམ་མཁའ་བཟང་པོ་ཁྲིར་
བཞུགས་པའི་ལོ་དེར་རྒྱལ་དབང་ཚངས་དབྱངས་རྒྱ་མཚོ་ཨ་ལག་ཤ་རུ་དགོངས་
པ་རྫོགས་པ་དང༌། རྒྱུ་དངུལ་ལས་བཞེངས་པའི་སྐུ་གདུང་ཨ་ལག་ཤ་རུ་ཡོད་པ་
མཇལ་མྱོང་བའི་སྐྱེ་བོ་མང་པོ་ཡོད་པས་སོ། གཞན་ཡང་། རྒྱལ་དབང་ཚངས་
དབྱངས་རྒྱ་མཚོ་ཀུན་དགའ་ནོར་ནས་འདས་པ་དྲང་དོན་དང་། དགུང་ལོ་
མཐར་ཕྱིན་ པའི་བར་བཞུགས་ པ་ངེས་དོན་ཡིན་ པ་ སུམ་ པའི་ཆོས་འབྱུང་ལ་
བལྟས་ན་གསལ་ཞེས་སྙིགས་དུས་ཀྱི་མཁས་པ་ཆེན་པོ་གངས་ཅན་ལོ་རྒྱུས་སྨྲ་བའི་
ཁྱུ་མཆོག་ཚེ་ཏན་ཞབས་དྲུང་གི་ཞལ་ལས་ཐོས་སོ།།
314



སླེ་ལུང་བློ་བཟང་འཕྲིན་ལས།
མཁས་དབང་སླེ་ལུང་བློ་བཟང་འཕྲིན་ལས་ནི། ། རབ་བྱུང་བཅུ་གཉིས་
མེ་གླང་ལོ་ལ་འཁྲུངས། ། ཆུང་ངུའི་མཚན་ལ་དགོས་དགོས་ཚེ་རིང་ཞེས། །
རྒྱལ་དབང་ཚངས་དབྱངས་རྒྱ་མཚོར་གཙུག་ཕུད་ཕུལ། ། དེ་རྗེས་རྒྱལ་དབང་
སྐུ་ཕྲེང་དྲུག་པ་མཆོག ། ཆོས་འཁོར་རྒྱལ་དུ་ཆིབས་བསྒྱུར་གནང་བའི་དུས། །
འོལ་ཁར་མཇལ་ནས་ཞལ་གདམས་རྩ་ཆེའི་གསུང༌། ། ཡིད་བཞིན་བཀའ་སློབ་
ཞུ་བའི་སྐལ་བཟང་ཐོབ། ། དགུང་ལོ་བཅུ་བཞིར་གཙང་གི་ཕྱོགས་སུ་བྱོན། །
པཎ་ཆེན་བློ་བཟང་ཡེ་ཤེས་ཆེན་པོའི་དྲུང་། ། དགེ་བསྙེན་དགེ་ཚུལ་སྡོམ་པ་དུས་
གཅིག་བཞེས། ། མཚན་ལ་བློ་བཟང་འཕྲིན་ལས་ཞེས་སུ་གསོལ། ། དེ་རྗེས་
འོན་གྱི་མངའ་རིས་གྲྭ་ཚང་བཞུགས། ། བཤེས་གཉེན་མང་དུ་བསྟེན་ནས་སློབ་
གཉེར་མཛད། ། སླེ་ལུང་རྣམ་གྲོལ་གླིང་དུ་འདུས་སྡེ་བཙུགས། ། ཕྱག་རྗེས་
རིན་བྲལ་གསུང་འབུམ་པོད་བརྒྱད་བཞུགས། །
མཁས་པའི་དབང་པོ་སླེ་ལུང་བློ་བཟང་འཕྲིན་ལས་ནི། ཟངས་རིའི་ཡུལ་
དུ་ཡབ་ཀུན་དགའ་རྒྱལ་པོ་དང༌། ཡུམ་རྒྱས་ཕུར་ཚས་འཛོམས་གཉིས་ཀྱི་སྲས་
སུ་རབ་བྱུང་བཅུ་གཉིས་པའི་མེ་གླང་(༡༦༩༧)ལོར་སྐུ་འཁྲུངས། སྐུ་ཆུང་ངུའི་
དུས་མཚན་ལ་དགོས་དགོས་ཚེ་རིང་ཞེས་ཟེར། དགུང་ལོ་དྲུག་ལ་ཕེབས་དུས་
གོང་ས་ཆེན་པོ་ཚངས་དབྱངས་རྒྱ་མཚོའི་དྲུང་དུ་དབུ་སྐྲ་གཙུག་ཕུད་འབུལ་བར་
ལྷ་སར་བྱོན། གོང་ས་མཆོག་ནས་དབུའི་སྐྲ་ཕུད་བཞེས་པའི་ བབས་འབྲེལ་
འདུག་ཀྱང་ལུས་རྟེན་བསྒྱུར་བའི་བྱ་བ་འདི་རིགས་ གཞན་ལ་མ་གནང་བས།
གཞན་གྱིས་མིག་འགྲན་ལབ་གླེང་ཡོང་བཟོ་འདུག་པས་གསེར་གདུང་རིན་པོ་
315



ཆེའི་སྐུ་མདུན་འབུལ་བ་ཞེས་བཀའ་ཕེབས་ཀྱིས་སྐུ་ཚབ་རྩལ་འཕྲལ་སྐྲ་ཕུད་ཕུལ་
རྗེས་མཚན་བློ་བཟང་གྲུབ་པའི་རྒྱལ་མཚན་ཞེས་འདོགས་པ་གནང་། དགུང་ལོ་
བཅུ་ལ་ཕེབས་དུས་གོང་ས་དྲུག་པ་ཆེན་པོ་ཆོས་འཁོར་རྒྱལ་དུ་ཆིབས་བསྒྱུར་
གནང་སྐབས་འོལ་ཁར་གསེར་ཞལ་མཇལ་ནས་གསུང་གང་འདོད་དུ་བྱུང་བའི་
སྐལ་བཟང་ཐོབ། དགུང་ལོ་བཅུ་བཞིར་ཕེབས་དུས་གཙང་དུ་བྱོན་ནས། པཎ་
ཆེན་བློ་བཟང་ཡེ་ཤེས་དཔལ་བཟང་པོའི་དྲུང་ནས་དགེ་བསྙེན་དང་དགེ་ཚུལ་གྱི་
སྡོམ་པ་བཞེས་ཏེ་མཚན་བློ་བཟང་འཕྲིན་ལས་ཞེས་གནང༌། གཞན་ཡང་ཆོས་
བཀའ་མང་ པོ་ གསན། དེའི་ལོར་འོན་ མངའ་ རིས་ གྲྭ་ ཚང་ གི་ ཆོས་ སྐོར་ དུ་
བཞུགས། རྗེ་ངག་དབང་ཆོས་གྲགས་བསྟེན་ནས་བསྡུས་གྲྭ་ནས་བཟུང་གཞུང་
ཁག་ལ་སློབ་གཉེར་མཛད། དགུང་ལོ་ཉི་ཤུའི་ཐོག་མཁན་པོ་ཡེ་ཤེས་རྒྱ་མཚོའི་
དྲུང་ནས་བསྙེན་རྫོགས་ཀྱི་སྡོམ་པ་བཞེས། དགུང་ལོ་ཞེ་གཅིག་ལ་ཕེབས་སྐབས་
ལྷ་ས་ནས་སླེ་ལུང་རྣམ་གྲོལ་གླིང་དུ་ཕེབས་ཏེ་འདུས་སྡེ་གསར་འཛུགས་ཀྱི་རྟེན་
འབྲེལ་མཛད་སྒོ་གནང་ཞིང༌། དེའི་སྔ་ཕྱིར་ཞོགས་དོན་ཡོད་མཁས་གྲུབ་དང་
ཕུར་ལྕོག་ངག་དབང་བྱམས་པ་སོགས་བླ་མ་དུ་མའི་དྲུང་ནས་མདོ་སྔགས་ཀྱི་
བཀའ་ཆོས་མཐའ་ཡས་པ་གསན། དེ་ཡང་དགུང་ལོ་ཉི་ཤུ་ཐམ་པའི་ཐོག་སོག་
པོ་ཇུན་གར་བའི་དུས་ཟིང་སྐབས་འོལ་ཁ་སོགས་རི་ཁུག་ལུང་པ་རྣམས་སུ་ཉེན་
གཡོལ་གྱིས་བཞུགས།
དེ་རྗེས་མི་དབང་བསོད་ནམས་སྟོབས་རྒྱལ་གྱི་དབུ་བླར་གྱུར་ནས་ང་ལུམ་
སྦྱར་གསུམ་ གྱི་དོན་གནད་སྐོར་རྩེ་ཕོ་བྲང་དུ་རྒྱལ་བ་སྐུ་ཕྲེང་བདུན་པ་སྐལ་
བཟང་རྒྱ་མཚོའི་སྐུ་མདུན་དུ་ཕེབས་ནས་མི་དབང་གི་ མགྲིན་ཚབ་པ་གནང༌།
《རྒྱལ་ བའི་བཀའ་འགྱུར་རོ་ཅོག་གི་ གསུང་པར་རིན་པོ་ཆེ་སྲིད་ གསུམ་ རྒྱན་
གཅིག་རྫུ་འཕྲུལ་ཤིང་རྟའི་དཀར་ཆག་》ལ་སོགས་པ་གསུང་འབུམ་པོད་བརྒྱད་
བཞུགས། གཤེགས་ལོ་གསལ་པོ་མ་རྙེད་ཀྱང་བླ་མ་གཞན་གྱི་མཛད་རྣམ་ལྟར་ན་
དགུང་ལོ་ལྔ་བཅུ་ལྷག་ཙམ་བཞུགས་པར་མངོན།
316



སྨིན་གླིང་རྗེ་བཙུན་མ་མི་འགྱུར་དཔལ་སྒྲོན།
i id id ir
ཆོས་རྒྱལ་གཏེར་བདག་གླིང་པའི་རིགས་བརྒྱུད་ལས། ། ལེགས་འཁྲུངས་
མཚན་དོན་མཚུངས་ པའི་ རྗེ་བཙུན་ མ། ། མི་ འགྱུར་དཔལ་ སྒྲོན་ ཞེས་ པའི་
མཚན་སྙན་པོ། ། གངས་ཅན་ཆོལ་ཁ་གསུམ་དུ་འབྲུག་ལྟར་གྲགས། ། ཆུང་
ནས་ཡབ་དང་དྷརྨ་ཤྲཱི་ སོགས། ། མཁས་མང་བསྟེན་ནས་བཀའ་ཆོས་མཐའ་
ཡས་གསན། ། ཁྱད་པར་གཏེར་ཆོས་ཟབ་དོན་ཐུགས་སུ་འཁྱིལ། ། རྩ་རླུང་
ཐིག་ལེའི་ཉམས་ལེན་མཐའ་རུ་འཁྱོལ། ། དགུང་གྲངས་ཉི་ཤུར་ཨོ་རོད་ཇུན་
གར་གྱི། ། དད་ལོག་མིག་ལོང་འུག་པའི་དམག་དཔུང་གིས། ། རྙིང་བསྟན་
དཀར་ཕྱོགས་དགྲ་ལྟར་བཅོམ་པའི་ཚེ། ། འབྲས་ལྗོངས་ཕེབས་ནས་ཁུལ་དེར་
ཆོས་འཁོར་བསྐོར། ། དགོན་པ་ཞིག་གསོ་སྐུ་གསུང་ཐུགས་རྟེན་བཞེངས། །
ཕྱོགས་བཞིའི་སློབ་མར་དབང་ལུང་ཁྲིད་གསུམ་གནང༌། ། བཀའ་གཏེར་སྤྱི་
དང་བྱེ་བྲག་སྨིན་ལུགས་ཀྱི། ། བཤད་སྒྲུབ་བསྟན་པ་གོང་ནས་གོང་དུ་སྤེལ། །
རྗེ་བཙུན་མ་མི་འགྱུར་དཔལ་སྒྲོན་ནི། ལྷོ་ཁ་སྨིན་གྲོལ་གླིང་དུ་ཡབ་གཏེར་
བདག་གླིང་པ་དང་། ཡུམ་ཕུན་ཚོགས་དཔལ་འཛོམས་གཉིས་ཀྱི་སྲས་མོར་རབ་
བྱུང་བཅུ་གཉིས་ པའི་ ས་ཡོས་(༡༦༩༩）ལོར་སྐུ་འཁྲུངས། དགུང་ལོ་བཅུ་
གཉིས་པར་ཡབ་གཏེར་བདག་གླིང་པར་གཙུག་ཕུད་ཕུལ་ཏེ། མཚན་མི་འགྱུར་
དཔལ་སྒྲོན་ཞེས་གསོལ། དགུང་ལོ་བཅུ་གསུམ་པར་ཡབ་རྗེ་ལས་གཏེར་ཆོས་ཀྱི་
ཟབ་དོན་མན་ངག་ཐམས་ཅད་ཞུ་བའི་དབུ་བརྩམས་ཤིང་། སྒྲུབ་པ་ཉམས་ལེན་
གནང་བས་རྟོགས་པའི་ཡོན་ཏན་ཐུགས་ལ་འཁྲུངས། དགུང་ལོ་བཅུ་བཞི་པར་
ལོ་ཆེན་དྷརྨ་ཤྲཱི་ ལས་ཟབ་ལམ་བདེ་གཤེགས་ཀུན་འདུས་ཀྱི་དབང་ལུང་ཁྲིད་
གསུམ་ལེགས་པར་ཞུས་ཤིང་། རྩ་རླུང་ཐིག་ལེའི་འཕྲུལ་འཁོར་ལ་ཉམས་ལེན་
의
기
의
317



དཔྱིས་ཕྱིན་པར་མཛད། གཞན་ཡང་ཁྲག་འཐུང་འཇིགས་མེད་རྡོ་རྗེ་དང་། ཀ་
ཐོག་རིག་ འཛིན། ཞབས་དྲུང་འགྱུར་མེད་ གཞན་ ཕན་ དབང་ པོ། བཤེས་
གཉེན་ཨོ་རྒྱན་མཁྱེན་རབ་སོགས་ལས་གསར་རྙིང་གི་བཀའ་ཆོས་མཐའ་ཡས་པ་
གསན། །
དགུང་གྲངས་ཉི་ཤུར་ཨོ་རོད་ཇུན་གར་གྱི་དམག་དཔུང་དབུས་སུ་སླེབས་
ནས་རྙིང༌ མའི་ བསྟན་ པར་ གནོད་ འཚེ་ གཏོང༌ བའི་ སྐབས། འབྲས་ ལྗོངས་
རྫོགས་ཆེན་ དགོན་ དུ་ བྲོས་ བྱོལ་ མཛད་ ནས་ དེ་ ཁུལ་ དུ་ ཆོས་ འཁོར་ བསྐོར།
དགུང་ལོ་ཉེར་གཉིས་པར་དབུས་སུ་བྱོན་ནས་གཅེན་པོ་རིན་ཆེན་རྣམ་རྒྱལ་དང་
ལྷན་དུ་སྨིན་གྲོལ་གླིང་ཞིག་གསོ་གནང་ཞིང༌། རྒྱལ་བ་སྐལ་བཟང་རྒྱ་མཚོར་
གཙུག་ཕུད་ཕུལ་བས་མཚན་རྗེ་བཙུན་ཤེས་རབ་སྒྲོལ་མར་གསོལ། དགུང་ལོ་
སུམ་ཅུ་སོ་དྲུག་པར་སྨིན་གྲོལ་གླིང་དུ་སློབ་མ་ཉིས་བརྒྱ་བདུན་ཅུ་ལྷག་ལ་ཡབ་
རྗེའི་གསུང་འབུམ་པོད་ཆེན་བཅུ་གསུམ་དང་སྙིང་ཏིག་ཡ་བཞི་བཅས་ཀྱི་དབང་
ལུང་ཁྲིད་གསུམ་ཆ་ཚང་གནང་བར་མཛད། སྐུ་གསུང་ཐུགས་རྟེན་ཡང་མང་དུ་
བཞེངས་ཏེ་བཤད་སྒྲུབ་ཀྱིས་གསང་སྔགས་ཀྱི་བསྟན་པ་གོང་ནས་གོང་དུ་འཕེལ་
བར་མཛད་དེ། དགུང་གྲངས་བདུན་ཅུ་དོན་གཅིག་པ་རབ་བྱུང་བཅུ་གསུམ་
པའི་ས་གླང་(༡༧༦༩)ལོར་སྐུ་གཤེགས། །
རྗེ་བཙུན་མ་ཁོང་ནི་གསང་སྔགས་རྙིང་མ་བཀའ་གཏེར་སྤྱི་དང་བྱེ་བྲག་
སྨིན་གླིང་ལུགས་ཀྱི་ཆོས་བརྒྱུད་ལ་བཀའ་དྲིན་ཤིན་ཏུ་ཆེ་བས་བླ་རབས་ཀྱི་གྲས་
སུ་བཞུགས་ལ། ཞལ་སྐྱིན་དུ་གསུང་རྩོམ་ནི། 《སྙིང་ཐིག་མ་བུ་གཅིག་དྲིལ་གྱི་
གདམས་པའི་ཁྲིད་ཡིག་བདེ་ཆེན་ལམ་བཟང་》དང༌། 《སློབ་བུའི་རིགས་ལ་
གདམས་པའི་ཞལ་གདམས།》《མགུར་མ།》《ཞལ་ལན་སྐོར་ཕྱོགས་གཅིག་ཏུ་
བསྡེབས་པའི་དྭངས་གསལ་མེ་ལོང་》སོགས་མང་དུ་བཞུགས་ཡོད་ལ། ཁྱུང་
རས་འོད་གསལ་ཀློང་ཡངས་སོགས་མཁས་ཤིང་གྲུབ་པའི་བསྟན་འཛིན་གྱི་སློབ་
མའང་མང་དུ་བྱུང་། ཕྱིས་སྨིན་གླིང་དགོན་པར་གྲགས་ཆེ་བའི་རྗེ་བཙུན་མ་
318



འགའ་ཞིག་བྱུང་ཞིང་། ཁྱད་པར་དུ་རྗེ་བཙུན་འཕྲིན་ལས་ཆོས་སྒྲོན་སྨིན་གླིང་
གདུང་རྒྱུད་དུ་སྐུ་འཁྲུངས་ནས་སྔར་སྲོལ་བཞིན་རང་ལུགས་ཆོས་སྒོར་ཞུགས་
ནས་བཙུན་མ་མཛད་དེ། ཐོས་བསམ་སྒོམ་གསུམ་དཔྱིས་ཕྱིན་པ་གནང་བས་
སྨིན་གླིང་རྗེ་བཙུན་ཞེས་སྙན་གྲགས་གང་སར་ཁྱབ། ཁོང་ལ་སློབ་མ་རྫ་རོང་ཕུ་
ངག་དབང་བསྟན་འཛིན་ནོར་བུ་སོགས་མང་དུ་བྱུང་བ་དང་། དེ་ཡང་རྫ་རོང་
ཕུ་ངག་དབང་བསྟན་འཛིན་ནོར་བུ་འཁྲུངས་འདས་ལོ་ཚིགས་( ༡༨༦༧ -
༡༩༤༠)བར་ཡིན་པས་རྗེ་བཙུན་འཕྲིན་ལས་ཆོས་སྒྲོན་ཡང་འདིའི་གོང་ཙམ་ལ་
བྱོན་པར་ངེས་སོ། །
ཀུན་མཁྱེན་འཇིགས་མེད་གླིང་པ།
སྙིགས་དུས་མི་ནི་གྲུབ་མཐར་ཞེན་ཆེ་བས། ། སྔ་འགྱུར་བསྟན་པ་ཉག་
ཕྲར་གྱུར་བའི་དུས། ། འཇིགས་མེད་གླིང་པ་པད་མའི་ཕོ་ཉ་དངོས། ། མི་ལ་
བརྫུས་ཏེ་འགྲོ་བའི་དོན་ལ་བྱོན། ། ཐོག་མར་འཕྱོངས་རྒྱས་དཔལ་རིའི་ཆོས་
གྲྭར་བྱོན། ། གྲགས་ཅན་ཡོངས་འཛིན་དུ་མའི་ཞབས་བསྟེན་ནས། ། རྒྱལ་
བསྟན་སྤྱི་དང་ཁྱད་པར་ཀློང་སྙིང་གི། ། ཆོས་མཛོད་ཆེན་པོར་དབང་བའི་གོ་
འཕང་ཐོབ། ། དེས་ཀྱང་མ་ཚིམས་བྲག་དམར་མཆིམས་ཕུར་བྱོན། ། དཀའ་
སྤྱད་དྲག་པོས་ལོ་གསུམ་སྒྲུབ་པར་གཞོལ། ། དྲི་མེད་འོད་ཟེར་སྐུ་དངོས་ལན་
གསུམ་མཇལ། ། རྫོགས་ཆེན་སྙིང་ཐིག་ཤིང་རྟ་གཅིག་པུར་གྱུར། ། ཚེ་རིང་
ལྗོངས་ཀྱི་རི་ཁྲོད་གསར་དུ་བཞེངས། ། སྣང་བ་དཔེ་ཆར་ཤར་བས་ཆོས་མཛོད་
བརྡོལ། ། སྔ་འགྱུར་རྒྱུད་འབུམ་རྟོགས་བརྗོད་ལ་སོགས་པ། ། སྣ་ཚོགས་བཀའ་
རྩོམ་ནད་འཇོམས་བཟང་དྲུག་བཞིན། །
དུས་ཕྱིས་ཀྱི་སྔ་འགྱུར་བསྟན་པའི་བདག་པོ་ཀུན་མཁྱེན་འཇིགས་མེད་
319



གླིང་པ་ནི་འཕྱོངས་རྒྱས་སྲོང་བཙན་བང་སོའི་ལྷོ་ཕྱོགས་དཔལ་རི་དགོན་པའི་ཉེ་
འདབས་སུ། ཆོས་རྗེ་འབྲུག་པའི་ཐུགས་སྲས་ཆེ་བ་དྲུག་གི་ནང་ཚན་རྒྱ་བྲག་
བའི་དཔོན་རིགས་སུ་རབ་བྱུང་བཅུ་གཉིས་པའི་ས་མོ་བྱ་(༡༧༢༩)ལོ་རྒྱལ་ཟླ་
བའི་ཀུན་མཁྱེན་ཀློང་ཆེན་པོའི་སྐུ་མཆོད་ཀྱི་ཉིན་སྔ་དྲོའི་ཆར་སྐུ་འཁྲུངས། ཆུང་
ངུ་ནས་གཏེར་ཆེན་སངས་རྒྱས་བླ་མ་དང་ཆོས་རྗེ་གླིང་པའི་སྔོན་རབས་གསལ་བ་
སོགས་དམ་པའི་རིགས་སད། དགུང་ལོ་དྲུག་པར་གནས་དཔལ་གྱི་རི་བོའི་ཆོས་
གྲྭར་ཞུགས། །
མཚོ་རྒྱལ་ སྤྲུལ་ སྐུ་ ངག་དབང་བློ་ བཟང་ པདྨར་གཙུག་ཕུད་ ཕུལ་ བས་
མཚན་པདྨ་མཁྱེན་བརྩེའི་འོད་ཟེར་ཞེས་གསོལ། ཕྱིས་ གནས་གསར་བ་ངག་
དབང་ཀུན་དགའ་ལེགས་ པའི་འབྱུང་གནས་ཀྱི་དྲུང་ནས་ དགེ་ཚུལ་ གྱི་ སྡོམ་
པའང་བཞེས། གནས་བརྟན་ཀུན་བཟང་འོད་ཟེར་ལས་གྲོལ་ཏིག་དང་། བླ་མ་
དགོངས་འདུས་སོགས་ཀྱི་དབང་ལུང་དང༌། ཁྱད་པར་དགུང་ལོ་བཅུ་གསུམ་
པར་རིག་འཛིན་ཐུགས་མཆོག་རྡོ་རྗེ་མཇལ་ནས་ཕྱག་རྒྱ་ཆེན་པོ་ཡེ་ཤེས་མཐོང་
གྲོལ་སོགས་གསན་པས་ཐོག་མར་རྒྱུད་སྨིན་ཏེ་རྩ་བའི་བླ་མར་དད་པ་རྩེ་གཅིག་
ཏུ་མཛད་པ་ལྟར་ཕྱིས་ཡེ་ཤེས་ཀྱི་སྐུས་ཀྱང་རྗེས་སུ་བཟུང་། གཞན་ཡང་སྔ་ཕྱིར་
གཏེར་སྟོན་དྲི་མེད་གླིང་པ། ཞང་སྒོམ་དྷརྨ་ཀི་ཏི། སྨིན་གླིང་གྲུབ་དབང་ཤྲཱི་ནཱ་
ཐཱ། བསྟན་འཛིན་ཡེ་ ཤེས་ ལྷུན་གྲུབ། ཐང་ འབྲོག་དབོན་པདྨ་མཆོག་གྲུབ། །
མོན་རྫ་དཀར་བླ་མ་དར་རྒྱས་སོགས་ཡོངས་འཛིན་དུ་མ་ལས་སྔ་འགྱུར་བཀའ་མ་
དང༌། གཏེར་ཁ་གོང་འོག་གཙོ་བོར་གྱུར་པའི་བཀའ་གཏེར་འགངས་ཆེ་བ་
རྣམས་དང་གསར་མའི་སྨིན་གྲོལ་ཡང་ཅི་རིགས་པ་གསན། ཞར་བྱུང་སྐར་རྩིས་
སོགས་ཐ་སྙད་ཀྱི་རིགས་པའང་ཆ་ཤས་ཙམ་གསན་པ་ལས། ཕྱག་བྲིས་ཀྱི་མཚོན་
མདོ་སྔགས་གཞུང་ལུགས་ཆེན་མོའི་གནད་གསང་དང༌། སྙན་འགྱུར་ཕུན་སུམ་
ཚོགས་པའི་གསུང་རྩོམ་སོགས་སྐྱེས་ཐོབ་ཀྱི་རྩལ་ལས་རང་བྱུང་བ་མ་གཏོགས་ཐ་
སྙད་ལ་སྦྱངས་བརྩོན་མ་མཛད་པར་སྙིང་པོའི་སྒྲུབ་པ་ལ་ཐུགས་གཞོལ། དགུང་
320



ལོ་ཉེར་བརྒྱད་པ་མེ་གླང་ཆོ་འཕྲུལ་ཆེན་པོ་ནས་བཟུང་རང་དགོན་དཔལ་རིའི་
སྒོམ་ཁང་ ཐིག་ལེ་ ཉག་ གཅིག་ ཏུ་ལོ་ གསུམ་ གྱི་ བཅད་ རྒྱ་ དམ་ རྒྱ་ བརྟན་ པོས།
གཙོ་བོ་གཏེར་ཆེན་ཤེས་རབ་འོད་ཟེར་གྱི་ཟབ་གཏེར་གྲོལ་ཏིག་དགོངས་པ་རང་
གྲོལ་རིང་བརྒྱུད་ཉེ་བརྒྱུད་ཀྱི་ཚུལ་དུ་བཀའ་བབས་པ་ལྟར་དེའི་བསྐྱེད་རྫོགས་ཁོ་
ན་ཐུགས་ཉམས་སུ་བཞེས་པས་དྲོད་རྟགས་ཁྱད་པར་ཅན་བརྙེས། གཞན་ཡང་
གཏེར་ཁ་གོང་འོག་གི་མཚོན་ཟབ་གཏེར་མང་པོའི་ལྷ་རབ་འབྱམས་ཀྱི་བསྙེན་
སྒྲུབ་མཐར་ཕྱིན་པས་རྣམ་པར་སྨིན་པའི་རིག་འཛིན་གྱི་གོ་འཕང་མངོན་དུ་
འགྱུར། རྩ་རླུང་ཐིག་ལེའི་རྣལ་འབྱོར་ལ་དབང་འབྱོར་པས་མགྲིན་པ་ལོངས་
སྤྱོད་ཀྱི་འཁོར་ལོ་རྩ་ཁམས་ཡི་གེའི་སྤྲིན་དུ་དེངས་ཤིང་སྣང་བ་དཔེ་ཆར་ཤར་
བས་ཚིག་དོན་ཕུན་སུམ་ཚོགས་ པའི་རྡོ་རྗེའི་ གླུ་ སོགས་ཆོས་ཀྱི་མཛོད་ཆེན་པོ་
བརྡོལ། རྫོགས་པ་ཆེན་པོ་ཀློང་ཆེན་སྙིང་གི་ཐིག་ལེ་ཞེས་ཡོངས་སུ་གྲགས་པའི་
ཆོས་མཛོད་ཆེན་པོར་དབང་སྒྱུར་བ་སོགས་མཁས་གྲུབ་ཀྱི་གོ་འཕང་མཐོན་པོར་
གཤེགས་ཀྱང་དེ་ཙམ་གྱིས་ཐུགས་མ་ཚིམས་པར་ལོ་གསུམ་ གྱི་མཚམས་ གྲོལ་
འཕྲལ་དཔལ་གྱི་བསམ་ཡས་མཆིམས་ཕུར་བྱོན། གསང་ཆེན་མེ་ཏོག་ཕུག་ཏུ་
དཀའ་སྤྱད་དྲག་པོས་སླར་ཡང་ལོ་གསུམ་སྙིང་པོ་དོན་གྱི་སྒྲུབ་པ་ལ་རྩེ་གཅིག་ཏུ་
གཞོལ་བའི་སྐབས། སྤྱིར་དག་པའི་གཟིགས་སྣང་མཐའ་ཡས་པ་དང༌། ལྷག་
པར་ཀུན་མཁྱེན་ཆོས་ཀྱི་རྒྱལ་པོ་ཀློང་ཆེན་རབ་འབྱམས་བཟང་པོའི་ཡེ་ཤེས་ཀྱི་སྐུ་
ལན་གསུམ་ མཇལ། སྐུ་ གསུང་ ཐུགས་ ཀྱི་བྱིན་རླབས་ དངོས་ སུ་འཕོས་ཤིང༌།
གསུང་གི་གནང་བ་ཆེན་པོ་ཐོབ་པ་ལ་བརྟེན་འཕགས་ལམ་དོན་གྱི་ཡེ་ཤེས་རྫོགས་
པ་ཆེན་པོའི་བདེན་པ་དངོས་སུ་གཟིགས། གནས་དེར་སྐལ་ལྡན་གྱི་སློབ་མ་བཅོ་
ལྔ་ལ་ཐུགས་གཏེར་ཆེན་མོའི་སྨིན་གྲོལ་གྱི་སྒོ་འཕར་དང་པོར་བསྩལ་བ་ནས་དབུ་
བརྩོམས་ཟབ་དོན་ཐང་མར་བརྡལ་བས་རྫོགས་པ་ཆེན་པོ་སྙིང་ཐིག་གི་ཤིང་རྟ་
གཅིག་པུར་གྱུར། ལོ་གསུམ་གྱི་དམ་བཅའ་མཐར་ཕྱིན་ནས་སླར་རང་གནས་སུ་
ཕེབས་ཏེ། འཕྱོངས་རྒྱས་སྲོང་བཙན་བང་སོའི་ལྷོ་ཕྱོགས་རི་སུལ་དོན་མཁར་
321



ལུང་པར། དཔལ་ཚེ་རིང་ལྗོངས་པདྨ་འོད་གསལ་ཐེག་མཆོག་གླིང་གི་རི་ཁྲོད་
རྟེན་དང་བརྟེན་པར་བཅས་པ་གསར་དུ་བཞེངས་ནས་སྐུ་ཚེ་དེ་སྲིད་དུ་བྱ་བྲལ་
སྦས་པའི་རྣལ་འབྱོར་གྱི་ཚུལ་དུ་བཞུགས།
ཡུལ་གངས་ཅན་གྱི་ས་ཆ་སྟོད་སྨད་ཀུན་དང་། ལྷོ་མོན་རྒྱ་གར་གྱི་ས་
མཚམས་ཚུན་ནས་སྐལ་ལྡན་གྱི་སློབ་མ་མཐའ་ཡས་པ་འདུས་པ་རྣམས་ལ། རྙིང་
མ་བཀའ་གཏེར་སྤྱི་དང་། གཙོ་བོར་སྙིང་ཐིག་གསར་རྙིང་གི་གདམས་པ་རྩལ་
དུ་བཏོན་ནས་ཆོས་ཀྱི་འཕྲིན་ལས་རྨད་དུ་བྱུང༌། ཆོས་འཁོར་རྣམ་པ་གསུམ་དུ་
ཁྲི་མཆོད་མང་པོ་དང་། འཆི་ངེས་པར་སྲོག་བསླུ་གྲངས་ལས་འདས་པ་སོགས་
ལན་དང་རྣག་སྨིན་ལ་རེ་བ་མེད་པའི་མཆོད་སྦྱིན་རླབས་པོ་ཆེ་འདོད་པ་ཇི་
བཞིན་འཇོ་བར་མཛད། བསམ་ཡས་ཆོས་འཁོར་ཆེན་པོར་གསེར་སྦྱངས་ཀྱི་
འཁོར་ལོ་ཕུལ་ཞིང་། རིན་ཆེན་གཉིས་པའི་རྒྱལ་བ་མི་ཕམ་པའི་སྣང་བརྙན་
ཆེན་པོ་བཞེངས། ཁྱད་པར་ཕྱོགས་གང་དུའང་སྔ་འགྱུར་གྱི་བསྟན་པ་ཉག་ཕྲར་
གྱུར་པས་སྤྲུལ་པའི་ཆོས་རྒྱལ་ལོ་པཎ་རྣམས་ཀྱི་ཐུགས་བསྐྱེད་རྒྱ་ཆེན་པོའི་འཕྲིན་
ལས་ཆུད་འཛའ་བ་དང་། དེ་རྣམས་ཀྱི་ཕྱག་རྗེས་རྨ་མེད་པ་ཟུབ་ལ་ཉེ་བ་ཐུགས་
ཀྱིས་མ་བཟོད་པར། སྙིང་རྒྱུད་རིན་པོ་ཆེ་སྨིན་གླིང་གི་དཔེ་གང་བཞུགས་པ་
ཚང་མ་དབུ་ཤོག་ལྔ་རིན་པོ་ཆེ་སྣ་ལྔས་གསར་དུ་བྲིས་ཤིང༌། དེ་ཕྱིན་སྐྱ་ཆོས་པུ་
ཏི་ཉེར་ལྔ་ སྐོར་ཡོ་བྱད་དང་། རྒྱུ་དངོས་ཕུན་སུམ་ཚོགས་ པའི་མཐུན་རྐྱེན་
བསྒྲུབས་པར་མཛད། སྔོན་ཆད་ ཕྱོགས་ འདིར་ དཀར་ཆག་ བཀོད་ པ་ དང༌།
གཏན་ཚིག་གིས་བསྒྲུབས་པའི་དེབ་ཐེར་རྒྱས་པ་འགོད་པ་མ་བྱུང་མོད། རྗེ་
བཙུན་འདི་ཉིད་ཀྱིས་གཏན་ཚིག་གསུམ་དང་འབྲེལ་བའི་སྤོབས་པ་ཟབ་ལ་རྒྱ་ཆེ་
བས་《སྔ་འགྱུར་རྒྱུད་འབུམ་རིན་པོ་ཆེའི་རྟོགས་པ་བརྗོད་པ་འཛམ་གླིང་ཐ་གྲུར་
ཁྱབ་པའི་རྒྱན་》ཞེས་བྱ་བ་བཀའ་རྩོམ་མཛད་དེ་ལུང་རིག་གི་སྣང་བ་བཟང་པོས་
ལོག་རྟོག་དང་ཐེ་ཚོམ་གྱི་མུན་པས་ཕྱོགས་བསླད་པ་ཐམས་ཅད་དྲུང་ནས་འབྱིན་
པར་མཛད་དོ། གཞན་ཡང་ཐུགས་གཏེར་ཀློང་ཆེན་སྙིང་ཐིག་གི་གཞུང་རྩ་བ་
322



གསལ་བྱེད་དང་བཅས་པ། རླབས་ཆེན་དཔལ་གྱི་སེང་གེས་སྤྲུལ་པའི་དཀྱིལ་
འཁོར་དུ་དབང་བསྐུར་ཞིང་། གདམས་ངག་རྩལ་བ་ལ་བརྟེན་བཀའ་ཡི་བསྡུ་བ་
གསར་དུ་མཛད་པའི་ཕུར་པ་རྒྱུད་ལུགས་ཀུན་མཁྱེན་ཆེན་པོའི་བྱིན་རླབས་ལ་
བརྟེན་དགོངས་ གཏེར་ བསྟན་ བཅོས་ ཀྱི་ ཚུལ་ དུ་ རྩལ་ བའི་ བསྟན་ པ་ ཡོངས་
རྫོགས་ཀྱི་ལམ་རིམ་《ཡོན་ཏན་རིན་པོ་ཆེའི་མཛོད་》རྩ་འགྲེལ་སོགས་ཕུལ་དུ་
བྱུང་བའི་གསུང་འབུམ་གླེགས་བམ་དགུར་ལོངས་པ་བཞུགས། གསུང་ལས་
སྐྱེས་པའི་སློབ་མ་ས་སྐྱའི་ཁྲི་ཆེན་ངག་དབང་དཔལ་ལྡན་ཆོས་སྐྱོང་སྐུ་མཆེད།
འབྲི་གུང་པའི་སྤྲུལ་སྐུ་རྣམ་གཉིས། རྡོ་རྗེ་བྲག་རིག་འཛིན་མཆོག་གི་སྤྲུལ་སྐུ།
ལྷོ་བྲག་གསུང་སྤྲུལ་དང་ཐུགས་སྲས། བོ་དོང་པའི་བསྟན་འཛིན་སྦྱོར་ར་སྤྲུལ་སྐུ་
རི་བོ་དགའ་ལྡན་པའི་རིང་ལུགས་འཛིན་པ་དགའ་ལྡན་ཤར་བྱང་རྣམ་གཉིས་
དང་། མོན་མཚོ་སྣ་དགོན་རྩེ་སྤྲུལ་སྐུ་སོགས་བླ་ཆེན་དང་མི་ཆེན་དྲེགས་པ་ཅན་
རྣམས་ནས་བཟུང༌། བྱ་བྲལ་སྒྲུབ་བཙུན་གྱིས་མཐའ་བརྟེན་པ་གྲངས་ཀྱིས་མི་
ལངས་ཤིང་། ཁམས་ཕྱོགས་རྙིང་མའི་བླ་སྤྲུལ་ ཕལ་ཆེར་གྱིས་ཀྱང་ཞབས་ལ་
གཏུགས།
ཁྱད་པར་ནང་ཐུགས་ཀྱི་སྲས་གཅིག་པུ་ལྷ་སྲས་མུ་རུབ་བཙན་པོའི་རྣམ་
འཕྲུལ་གྲུབ་དབང་འཇིགས་མེད་འཕྲིན་ལས་ འོད་ ཟེར། བྱང་ཆུབ་ཆེན་པོ་
འཇིགས་མེད་རྒྱལ་བའི་མྱུ་གུ། མོན་མཁས་གྲུབ་འཇིགས་མེད་ཀུན་གྲོལ་སོགས་
ཀྱི་འཕྲིན་ལས་ལ་བརྟེན་ལྷོ་ཕྱོགས་རྒྱ་གར་གྱི་ས་མཚམས་དང༌། ཤར་ཕྱོགས་རྒྱུ་
སོག་གི་བར་ཆོས་ཀྱི་སྣང་བས་ཁྱབ་པའི་འཕྲིན་ལས་ནི་ཕྱི་དུས་འདིར་སུས་ཀྱང་
འགྲན་ཟླར་མ་གྱུར་བ་ནི་རྗེ་ཉིད་ཀྱི་ཞལ་ལས་ཀྱང་“ཁོ་བོས་དབེན་པའི་རི་འདིར་
ལོ་བདུན་བྱང་ཆུབ་ཀྱི་སེམས་རྩེ་གཅིག་ཏུ་བསྒོམས་པས་བསྟན་པ་དར་རྒྱས་སུ་
འགྲོ་བར་ཅུང་ཕན་ངེས་”ཞེས་ཞལ་གྱིས་བཞེས་པ་ལྟར་དུས་དེང་སང་ཡང་སྙིང་
ཐིག་གི་སྨིན་གྲོལ་ཉམས་ལེན་ཕྱོགས་ཐམས་ཅད་དུ་མ་ཁྱབ་པ་མེད་པ་མ་ཟད་ཇེ་
དར་འགྲོ་བཞིན་ལགས།



ir
དེ་ལྟ་བུའི་འཁོར་ལོ་གསུམ་གྱི་མཛད་པ་མཐར་ཕྱིན་ནས་དགུང་ལོ་བདུན་
བཅུ་རབ་བྱུང་བཅུ་གསུམ་པའི་ས་བྱ་( ༡༧༩༨)ལོའི་དབྱུག་པ་ཟླ་བའི་ཚེས་
གསུམ་ལ་རང་གནས་ཚེ་རིང་ལྗོངས་ཀྱི་ཡང་དབེན་རྣམ་གྲོལ་ཡང་རྩེར་པདྨ་འོད་
ཀྱི་ཞིང་ ཁམས་ ཆེན་ པོར་ རྟགས་ དང༌ ཆོ་ འཕྲུལ་ མངོན་ པར་ འདུ་ མཛད་ དེ་
གཤེགས་པ་ན། སྔ་ཚུད་ནས་ཞལ་ཆེམས་རྡོ་རྗེའི་ཚིག་ངོ་མཚར་ཅན་ཞིབ་ཏུ་
གནང་བ་ལྟར་རྗེས་ཀྱི་བྱ་བ་རྣམས་དབོན་འོད་ཟེར་འཕྲིན་ལས་སོགས་ཀྱིས་རྒྱས་
པར་མཛད་དོ། །
ir
རྒྱལ་བ་འཕྲིན་ལས་རྒྱ་མཚོ།
e ir
ir
རྒྱལ་བའི་དབང་པོ་འཕྲིན་ལས་རྒྱ་མཚོ་ནི། ། ཟངས་རི་འོལ་ཁ་རྫིང་ཕྱིའི་
ཉེ་འདབས་སུ། ། ངོ་མཚར་ལྟས་བཟང་ཡ་མཚན་ཅན་དང་བཅས། ། རབ་
བྱུང་བཅུ་བཞིའི་མེ་འབྲུག་ལོ་ལ་འཁྲུངས། ། ཡང་སྲིད་འོས་སྤྲུལ་ཁྱེའུ་མི་འདྲ་
གསུམ། ། གསེར་བུམ་དཀྲུགས་པས་གང་ཉིད་གཟེངས་སུ་ཐོན། ། ལྕགས་སྤྲེལ་
བོད་ཟླ་བདུན་པའི་ཚེས་གསུམ་ཉིན། ། འཇིགས་མེད་སེང་གེའི་ཁྲི་ལ་བརྗིད་
པར་འགྱིང་། ། རྒྱལ་དབང་སྐུ་ན་ཕྲ་དུས་རྭ་སྒྲེང་གིས། ། རྒྱལ་ཚབ་མཛད་དེ་
སྲིད་ལ་དབང་བསྒྱུར་ཀྱང་། ། ནང་ཁུལ་མི་མཐུན་འགལ་ཉེན་རབ་ཆེ་བས། །
ནང་སར་བྲོས་ཤིང་ཕྱིར་ཕེབས་ལམ་དུ་གཤེགས། ། ཆུ་བྱ་ཆིག་སྟོང་བརྒྱད་བརྒྱ་
དོན་གསུམ་ ལོར། ། གོང་ མའི་ བཀའ་ བཞིན་ ལུགས་ གཉིས་ འགན་ དབང་
བཞེས། ། ཤིང་ཕག་དགུང་ལོ་ཉི་ཤུར་སོན་པའི་དུས། ། ཉི་གཞོན་ནུབ་རིར་
བཞུད་པ་ཀྱེ་མ་སྐྱོ། །
རྒྱལ་དབང་སྐུ་ཕྲེང་བཅུ་གཉིས་པ་འཕྲིན་ལས་རྒྱ་མཚོ་ནི། རབ་བྱུང་བཅུ་
བཞིའི་མེ་འབྲུག་(༡༨༥༦)ལོར་འོལ་ཁ་རྫིང་ཕྱིའི་ཉེ་འདབས་སྦག་འབྲོག་ཉང་
324



ཚང་དུ་ཡབ་ཕུན་ཚོགས་ཚེ་དབང་དང༌། ཡུམ་ཚེ་རིང་གཡུ་སྒྲོན་གྱི་སྲས་སུ་སྐུ་
བལྟམས། །
སྐབས་དེར་ཏཱ་ལའི་བླ་མའི་འོས་སྤྲུལ་ཁག་གསུམ་བྱུང་བ་ཚང་མ་ལྷ་སར་
གདན་དྲངས། བོད་ས་གནས་སྲིད་གཞུང་གི་དཔོན་རིགས་ཆེ་ཁག་མང་པོས་
ཡང་སྲིད་གསུམ་པོའི་ནང་ནས་འོལ་ཁ་ལ་འཁྲུངས་པ་དེ་ངོ་མཚར་ཤིན་ཏུ་ཆེ་
བས་ངོས་འཛིན་ཞུ་དགོས་ཞེས་བརྗོད་ཀྱང་། རྒྱལ་ཚབ་རྭ་སྒྲེང་ཧོ་ཐོག་ཐུས་
གོང་མ་ཆེན་མོའི་བཀའ་བཞིན་གསེར་བུམ་དཀྲུགས་དགོས་གསུངས་ པ་ ལྟར། །
ས་རྟ་(༡༨༥༨)ལོར་ཆོ་འཕྲུལ་སྨོན་ལམ་ཆེན་མོའི་སྐབས་སུ་ལྷ་ལྡན་གཙུག་ལག་
ཁང་དུ་བོད་བཞུགས་ཨམ་བན་ངོ་ཕེབས་ཐོག་གསེར་བུམ་དཀྲུགས་པས་འཕྲིན་
ལས་རྒྱ་མཚོ་ཡང་སྲིད་དུ་ཐོན་སྟབས། རྒྱལ་ཚབ་རྭ་སྒྲེང་དང་བཀའ་ཤག་དབར་
ཡང་སྲིད་སྐོར་དམིགས་བསལ་རྩོད་གླེང་ཆེ་བ་མ་བྱུང༌། དེ་ནས་ཡང་སྲིད་རིན་
པོ་ཆེ་ནོར་གླིང་སྐལ་བཟང་ཕོ་བྲང་གི་གཟིམ་ཆུང་གནས་ཆུ་ལྷ་ཁང་དུ་གདན་
དྲངས། པཎ་ཆེན་སྐུ་ཕྲེང་བརྒྱད་པ་སྐུ་ན་ཆུང་བའི་དབང་གིས་རྭ་སྒྲེང་ངག་
དབང་ཡེ་ཤེས་ཚུལ་ཁྲིམས་རྒྱལ་མཚན་གྱི་དྲུང་དུ་གཙུག་ཕུད་ཕུལ་ནས་རབ་ཏུ་
བྱུང༌། མཚན་དུ་རྗེ་བཙུན་ངག་དབང་བློ་བཟང་བསྟན་འཛིན་ རྒྱལ་ མཚན་
འཕྲིན་ལས་རྒྱ་མཚོ་དཔལ་བཟང་པོ་ཞེས་གསོལ། ལྕགས་སྤྲེལ་(༡༨༦༠)ལོའི་
བོད་ཟླ་བདུན་པའི་ཚེས་ ༣ ཉིན། རྩེ་ཕོ་བྲང་ཆེན་པོར་གསེར་ཁྲིར་མངའ་གསོལ།
སྐབས་དེར་བོད་ཀྱི་དབང་སྒྱུར་གྲལ་རིམ་ནང་ཁུལ་དུའང་སྲིད་དབང་འཕྲོག་
རེས་བྱེད་པའི་འཐབ་རྩོད་ཉིན་བཞིན་ཛ་དྲག་དང་། རྣོ་ངར། རྙོག་འཛིང་ཆེ་
བར་གྱུར། དེའི་ཚེ་རྒྱལ་དབང་འཕྲིན་ལས་རྒྱ་མཚོ་སྐུ་ན་ཆུང་བས་བོད་ཀྱི་སྲིད་
དབང་རྭ་སྒྲེང་རྒྱལ་ཚབ་ཀྱིས་ཁ་ལོ་བསྒྱུར། བཀའ་བློན་དང་རྒྱལ་ཚབ་རྭ་སྒྲེང་
དབར་འགལ་བ་བྱུང་སྟེ། བཀའ་བློན་བཤད་སྒྲ་དབང་ཕྱུག་རྒྱལ་པོ་སོགས་ཀྱིས་
རྭ་སྒྲེང་རྒྱལ་ཚབ་ནས་སྲིད་དམ་རང་དགར་བེད་སྤྱོད་པ་སོགས་ལ་ཁ་གཡར་ཏེ་
སྲིད་དབང་འཕྲོག་ཐབས་བྱས་པས་བཀའ་བློན་བཤད་སྒྲ་གནས་དབྱུང་བཏང༌།
325



དེ་ནས་བཤད་སྒྲ་བ་སྒོས་གཞིས་སུ་སྡོད་སྐབས་དགའ་ལྡན་གྱི་ཕྱག་མཛོད་དཔལ་
ལྡན་དོན་གྲུབ་དང་ངན་འབྲེལ་ཐོག་རྭ་སྒྲེང་རྒྱལ་ཚབ་ཀྱི་སྲིད་དབང་འཕྲོག་པའི་
ལྐོག་གཡོ་བཤམས། བོད་ས་གནས་སྲིད་གཞུང་གི་དཔོན་རིགས་ཆེ་གྲས་མང་ཆེ་
བས་བཤད་སྒྲ་བ་དང་མཁན་པོ་དཔལ་ལྡན་དོན་གྲུབ་ལ་རྒྱབ་སྐྱོར་བྱས་པ་དང༌།
བོད་དམག་དང་། དགའ་འབྲས་གྲྭ་པས་རྭ་སྒྲེང་རྒྱལ་ཚབ་བཞུགས་གནས་སུ་
ཕར་རྒོལ་གྱི་ཉེན་ཁ་ཧ་ཅང་ཆེ་བས་ཉིན་ཞིག་གི་མཚན་མོ་རྒྱལ་ཚབ་རྭ་སྒྲེང་
དཔོན་འཁོར་རྣམས་སྲིད་སྐྱོང་གི་ཐམ་ག་བསྣམས་ཏེ་བྱང་ལམ་བརྒྱུད་པེ་ཅིན་དུ་
བྲོས། འཇམ་དབྱངས་གོང་མར་བདེ་སྡུག་སྙན་སྒྲོན་ཇི་ལྟར་ཞུས་ཀྱང་དོན་སྨིན་
མ་སོན། །
དེ་རྗེས་གོང་མ་ཐུང་ཀྲེས་རྭ་སྒྲེང་རྒྱལ་ཚབ་ཟུར་པ་བོད་དུ་ལོག་སྟེ་སྒོས་
གཞིས་ཕྱིར་སློག་དགོས་པའི་བཀའ་ཕབ་ཀྱང་། རྭ་སྒྲེང་ཕྱིར་ཕེབས་ལམ་བར་
དགོངས་པ་རྫོགས། །
དེ་ནས་ བོད་ཀྱི་ཆབ་ སྲིད་ དབང་ སྒྱུར་ བྱེད་ པའི་ ཐད་ འགལ་ བ་ དང་།
འགྲན་རྩོད་ཧ་ཅང་ཆེན་པོ་བྱུང་། །
ཆུ་བྱ་(༡༨༧༣)ལོར་གོང་མ་ཆེན་པོའི་བཀའ་ལྟར། རྒྱལ་དབང་འཕྲིན་
ལས་རྒྱ་མཚོས་ལུགས་གཉིས་ཀྱི་འགན་ཡོངས་སུ་བཞེས། །
ཤིང་ཁྱི་( ༡༨༧༩)ལོར། གོང་མ་ཐུང་ཀྲེ་བདེ་བར་གཤེགས། དེ་རྗེས་
གོང་མ་ཀོང་ཞུ་གསེར་ཁྲིར་མངའ་གསོལ། ཤིང་ ཕག་(༡༨༧༥)ལོར་རྒྱལ་
དབང་འཕྲིན་ལས་རྒྱ་མཚོ་དགུང་ལོ་ཉི་ཤུར་གློ་བུར་དུ་དགོངས་པ་རྫོགས་སོ། །
རྒྱལ་བ་ཐུབ་བསྟན་རྒྱ་མཚོ།
རྒྱལ་བའི་དབང་པོ་ཐུབ་བསྟན་རྒྱ་མཚོ་ནི། ། གོང་མའི་བཀའ་བཞིན་
326



གསེར་བུམ་ མི་ དགོས་ པར། ། ངོས་འཛིན་ཞུས་ ནས་ ལྷ་ སར་ གདན་དྲངས་
ཤིང༌། ། པཎ་ཆེན་ སྐུ་ཕྲེང་ བརྒྱུད་ པས་ གཙུག་ ཕུད་ བཞེས། ། གདོང་ ལྔས་
བཏེགས་པའི་གསེར་ཁྲིར་མངའ་གསོལ་རྗེས། ། ཡོངས་འཛིན་བསྟེན་ནས་ཕྱག་
ཡིག་ཕྱག་དཔེ་སྦྱངས། ། དགུང་ལོ་བདུན་ནས་དགེ་ཚུལ་སྡོམ་པ་བཞེས། །
བཅུ་གཅིག་སོན་དུས་མཁས་པའི་མཚན་སྙན་ཐོབ། ། དགུང་ལོ་ཉི་ཤུར་དགེ་
སློང་སྡོམ་པ་བཞེས། ། རིང་མིན་སྲིད་དོན་བསྐྱངས་ནས་གངས་ལྗོངས་སུ། །
ཆོས་སྲིད་དཔལ་ཡོན་དར་བའི་མཛད་འཕྲིན་ནི། ། དབྱར་གྱི་མཚོ་ཆེན་རྒྱས་
པའི་དཔལ་ལ་བསྙེགས། ། ཁྱད་པར་རྒྱལ་བའི་བསྟན་པ་རིན་པོ་ཆེ། ། གོང་དུ་
སྤེལ་ཞིང་སྐྱེ་འགྲོ་མ་ལུས་པ། ། ཐུགས་ནས་མི་འདོར་མཛད་པ་མཐར་ཕྱིན་
ཏེ། ། དགུང་ལོ་ང་བརྒྱད་སོན་དུས་བདེ་བར་གཤེགས། །
རྒྱལ་བའི་དབང་པོ་སྐུ་ཕྲེང་བཅུ་གསུམ་པ་ཐུབ་བསྟན་རྒྱ་མཚོ་ནི། རབ་
བྱུང་ལྔ་པའི་མེ་བྱི་(༡༨༧༦)ལོར་སྐུ་འཁྲུངས། ཡབ་ཀྱི་མཚན་ལ་ཀུན་དགའ་
རིན་ཆེན་དང༌། ཡུམ་གྱི་མཚན་ལ་བློ་བཟང་སྒྲོལ་མ་ཞེས་ཞུ། འཁྲུངས་ཡུལ་ནི་
ལྷོ་ཁའི་དྭགས་པོ་གླང་མདུན་ཡིན། དེ་ཡང་གླང་མདུན་ཞེས་པ་ནི་རི་བོ་གླང་
ཆེན་འགྱིང་བ་ལྟ་བུ་ཞིག་ གི་ མདུན་ན་ ཡོད་ པས་ གླང་ མདུན་ ཞེས་ སུ་ གྲགས།
འཁྲུངས་མ་ཐག་དཔྲལ་བའི་དབྱེས་ཆེ་ཞིང་། དབུ་སྐྲ་སྣག་སྣུམ་འོད་དང་ལྡན་
པ། དབུའི་གཙུག་ཏུ་དབུ་སྐྲ་དཀར་པོ་རྐང་ཁ་ཤས་གྱེན་དུ་སྒྲེང་བ་སོགས་ཀྱི་
མཚན་མ་ཐུན་མོང་མ་ཡིན་པ་གསལ། པཎ་ཆེན་སྐུ་ཕྲེང་བརྒྱད་པ་བསྟན་པའི་
དབང་ཕྱུག་གིས་ཐུགས་དམ་གནང་བ་ལྟར། ལྷ་མོའི་བླ་མཚོའི་མཚོ་མཇལ་དང་།
གནས་ཆུང་ཆོས་སྐྱོང་གི་ལུང་བསྟན་སོགས་ཡོངས་སུ་མཐུན་པར་བརྟེན། པཎ་
ཆེན་སྐུ་ཕྲེང་བརྒྱད་པ་དང་། སྲིད་སྐྱོང་ཐུང་ཞན་ཧོ་ཐོག་ཐུ་(རྟ་ཚག་ཧོ་ཐོག་
ཐུ་)གདན་ས་གསུམ་དང་། བཀྲ་ཤིས་ལྷུན་པོའི་དཔོན་རིགས་སེར་སྐྱ་བཅས་
མིང་ཐོ་མཉམ་འགོད་ཀྱིས་སྐབས་དེའི་བོད་བཞུགས་ཨམ་བན་བརྒྱུད་གོང་མར་
སྙན་ཞུ་ཕུལ་དོན་ལྟར་ ༡༨༧༧༧ལོའི་ཟླ་གསུམ་པར་གོང་མ་ཀོང་ཞུས་ཀྱིས་“ཀུན་
327



2n
དགའ་རིན་ཆེན་གྱི་ཁྱེའུ་བློ་བཟང་ཐབས་མཁས་རྒྱ་མཚོ་དེ་བཞིན་གསེར་བུམ་
དཀྲུག་འདོན་གྱི་བརྟག་དཔྱད་ཞུ་མི་དགོས་པར་འཕྲལ་དུ་སྐུ་ཕྲེང་གོང་མའི་ཡང་
སྲིད་དུ་ངོས་འཛིན་བྱས་པས་འཐུས་”ཞེས་བཀའ་ཕབ། དེ་ནས་ལྷ་སར་གདན་
དྲངས་པ་དང༌། ༡༨༧༨ ལོར་པཎ་ཆེན་སྐུ་ཕྲེང་བརྒྱད་པ་བཀྲ་ཤིས་ལྷུན་པོ་ནས་
ལྷ་སར་ཕེབས་ཏེ་ཡང་སྲིད་ཀྱི་དབུ་སྐྲ་གཙུག་ཕུད་བཞེས་ཤིང་ཆོས་གོས་བསྒྲོན་པ་
དང་། རྗེ་བཙུན་ངག་དབང་བློ་བཟང་ཐུབ་བསྟན་རྒྱ་མཚོ་འཇིགས་བྲལ་དབང་
ཕྱུག་ཕྱོགས་ལས་ རྣམ་ པར་ རྒྱལ་ བ་དཔལ་བཟང་པོ་ཞེས་ པའི་མཚན་གསོལ།
དེའི་ཕྱི་ལོར་མི་འཇིགས་གདོང་ལྔས་བཏེགས་པའི་གསེར་ཁྲིར་མངའ་གསོལ་བ་
དང་། སྲིད་སྐྱོང་ཐུང་ཞན་རྗེ་དྲུང་ཧོ་ཐོག་ཐུ་ངག་དབང་དཔལ་ལྡན་ཆོས་ཀྱི་
རྒྱན་མཚན་གྱིས་ཡོངས་འཛིན་སྐུ་བགྲེས་པ་དང༌། ཕུར་ལྕོག་ཞབས་དྲུང་བློ་
བཟང་ཚུལ་ཁྲིམས་བྱམས་པ་རྒྱ་མཚོས་ཡོངས་འཛིན་སྐུ་གཞོན་པ་གནང་ནས་
ཕྱག་དཔེ་དང་། ཕྱག་ཡིག་གསན་སྦྱོང་གནང་། དགུང་ལོ་བདུན་ལ་ཕེབས་
དུས་དགེ་ཚུལ་གྱི་སྡོམ་པ་བཞེས། རབ་བྱུང་བཅོ་ལྔ་པའི་ཆུ་རྟ་(༡༨༨༢)ལོའི་
བོད་ཟླ་བདུན་པའི་ཚེས་ བཅོ་ལྔ་ཉིན་པཎ་ཆེན་སྐུ་ཕྲེང་བརྒྱད་པ་བསྟན་པའི་
དབང་ཕྱུག་བཀྲ་ཤིས་ལྷུན་པོར་སྐུ་གཤེགས་རྗེས་རྒྱལ་དབང་བཅུ་གསུམ་པས་
མཆོད་འབུལ་བསྔོ་སྨོན་གང་ཟབ་གནང་བ་དང་འབྲེལ་བཀྲ་ཤིས་ ལྷུན་དགོན་
པའི་རེ་ཞུ་ལྟར། ཡང་སྲིད་མྱུར་བྱོན་གསོལ་འདེབས་ཤིག་བཀའ་ཤག་ནས་
ཡོངས་འཛིན་ཐུང་ཞན་ཧོ་ཐོག་ཐུ་དང་བཀའ་གྲོས་གནང་ཐོག་ཏཱ་ལའི་བླ་མའི་
མཚན་ཐོག་ནས་ཡང་སྲིད་མྱུར་བྱོན་གསོལ་འདེབས་ཤིག་བྲིས་ཏེ་བོད་ཡོངས་ལ་
བཀྲམས་པ་མ་ཟད་དེ་རྗེས་པཎ་ཆེན་སྐུ་ཕྲེང་བརྒྱད་པའི་ཡང་སྲིད་སྐུ་ཕྲེང་དགུ་
པ་ངོས་འཛིན་ཞུས་གནང་བ་དང་། དབུ་སྐྲ་གཙུག་ཕུད་བཞེས་ཤིང་། མཚན་
དུ་རྗེ་བཙུན་བློ་བཟང་ཆོས་ཀྱི་ཉི་མ་དགེ་ལེགས་རྣམ་རྒྱལ་ཞེས་གསོལ། དགུང་
ལོ་བཅུ་གཅིག་ནས་བཟུང་རིག་པའི་གནས་སྤྱི་དང་། ལྷག་དོན་ནང་རིག་པའི་
གྲུབ་མཐའ་རིས་མེད་ལ་སྦྱངས་པ་མཛད། དགུང་ལོ་ཉི་ཤུར་ཕེབས་སྐབས་
328



ཡོངས་འཛིན་ཕུར་ལྕོག་བློ་བཟང་ཚུལ་ཁྲིམས་བྱམས་པ་རྒྱ་མཚོ་ལས་དགེ་སློང་གི་
སྡོམ་པ་བཞེས། དེ་ནས་མི་རིང་བར་ཁོང་སྐུ་ངོ་མས་སྲིད་དོན་བསྐྱངས་པ་དང་།
བོད་ཆོས་ལྡན་ཞིང་གི་སྐྱེ་འགྲོ་ཀུན་ལ་སྨན་ཕྱིར་ཆོས་སྲིད་གཉིས་ཀའི་ཐད་ནས་
མཛད་འཕྲིན་དར་ཞིང་རྒྱས་པ་བྱུང་ཡོད་མོད། ཆབ་སྲིད་ཐད་ཡམ་ཡོམ་འགལ་
རྐྱེན་སྣ་མང་བྱུང་ཡོད་པ་སྟེ། དབྱིན་ཇིས་སྔ་ཕྱིར་བཙན་འཛུལ་ཐེངས་མང་བྱས་
ཏེ་འུ་ཐུག་ནས་ཆིངས་ཡིག་འཇོག་དགོས་བྱུང་བ་དང༌། བོད་ནང་ཁུལ་དུའང་
ཟང་ཟིང་ཆེ་ཙམ་ཡོད་པ་སོགས་སྐུ་ངལ་ཆེན་པོ་བྱུང་བ་མ་ཟད་ཐ་ན་ཡུལ་གཞན་
དུ་ཕེབས་དགོས་ཀྱང་བྱུང་བ་རེད། འོན་ཀྱང་ ཁོང་ གི་ སྐུ་ཚེ་ཧྲིལ་པོར་བོད་
གངས་ཅན་ཡུལ་གྱི་སྐྱེ་འགྲོ་ཀུན་ཐུགས་ནས་སྐད་ཅིག་ཙམ་ཡང་མི་འདོར་བ་
དང་། རྒྱལ་བའི་བསྟན་པ་རིན་པོ་ཆེ་གོང་དུ་སྤེལ་བའི་འཕྲིན་ལས་རླབས་པོ་ཆེ་
བསམ་གྱིས་མི་ཁྱབ་པའི་མཛད་པ་རྫོགས་མཐར་དགུང་ལོ་ང་བརྒྱད་པ་རབ་བྱུང་
བཅུ་དྲུག་པའི་ཆུ་བྱ་( ༡༩༣༣)ལོའི་བོད་ཟླ་བཅུ་པའི་ཚེས་ སུམ་ཅུ་ ཉིན་གྱི་
དགོང་དྲོའི་ཆུ་ ཚོད་ དྲུག་ པར་ ཞབས་ སྐྱིལ་ ཀྲུང༌ དུ་ བཞུགས་ ནས་ བདེ་ བར་
གཤེགས་སོ། །
པཎ་ཆེན་ཆོས་ཀྱི་ཉི་མ།
སྐྱབས་མགོན་པཎ་ཆེན་ཆོས་ཀྱི་ཉི་མ་ནི། ། གསེར་བུམ་དཀྲུགས་ནས་
ངོས་འཛིན་གཏན་ལ་ཕབ། ། ཡོངས་འཛིན་བློ་བཟང་བསྟན་འཛིན་དབང་རྒྱལ་
སོགས། ། བསྟེན་ནས་གཞུང་ལུགས་རབ་འབྱམས་བདག་གིར་བཞེས། ། ཁྱད་
པར་རྗེ་བཙུན་བྱམས་པ་མགོན་པོའི་སྐུ། ། མཐོ་ཁྱད་འཛམ་གླིང་ཡོངས་ལ་ཟླ་
མེད་པ། ། རིང་བསྲེལ་རྣམ་བཞིས་བྱུར་བུར་བཏམས་པ་དང་། ། གཟི་འོད་
འབར་བ་རྟེན་དང་བརྟེན་བཅས་བཞེངས། ། སྔ་ཕྱིར་དུས་འཁོར་དབང་ཆེན་
329



ལན་དགུ་བརྩལ། ། གངས་ཅན་ལྟ་ཅི་དཀར་ནག་རྒྱ་ཡུལ་སོགས། ། གང་སར་
མཐའ་ཡས་འགྲོ་དོན་དཔག་མེད་མཛད། ། མཐའ་མར་མདོ་ཁམས་ཡུལ་དུ་
དགོངས་པ་རྫོགས། ། དམ་པ་འདི་ཡིས་མཛད་པའི་བསྟན་བཅོས་ནི། ། ལམ་
རིམ་ཚིགས་བཅད་ལམ་སྒྲོན་འགྲེལ་བ་དང༌། ། ས་ཤིང་བསྟན་བཅོས་ལ་སོགས་
ཐུན་མིན་གྱི། ། དགེ་མཚན་བྱེ་བས་ཕྱུག་པ་ཕྱོགས་ཀུན་ཁྱབ། ། །
པཎ་ཆེན་སྐུ་ཕྲེང་དགུ་པ་ཆོས་ཀྱི་ཉི་མ་ནི། རབ་བྱུང་བཅོ་ལྔ་པའི་ཆུ་ལུག་
སྤྱི་ལོ་ ༡༨ ༨ ༣ལོར་དྭགས་པོ་ཀ་ཤར་དུ་ཡབ་རྟ་མགྲིན་དང་། ཡུམ་དམ་ཆོས་
མཚོ་མོ་གཉིས་ཀྱི་སྲས་སུ་འཁྲུངས། །
འཁྲུངས་ཡུལ་ནི་དེང་སང་ལྷོ་ཁ་ས་ཁུལ་རྒྱ་ཚ་རྫོང་ཁོངས་ཀ་ཤར་གྲུ་གསུམ་
ཞེས་པའི་ས་ཆ་དེ་ཡིན། །
པཎ་ཆེན་གྱི་སྤྲུལ་སྐུར་ངོས་འཛིན་མཛད་མཁན་ནི་གོང་མའི་སྐབས་ལྟར་
ལྷ་སར་ཇོ་བོ་ཤཱཀྱ་མུ་ནེའི་སྐུ་མདུན་དུ་གསེར་བུམ་དཀྲུགས་ནས་ ཐག་གཅོད་
མཛད་པ་ཞིག་ཡིན། ས་བྱི་༡༨༨༨ལོར་རྒྱལ་དབང་བཅུ་གསུམ་པ་ཐུབ་བསྟན་
རྒྱ་མཚོ་དཔལ་བཟང་པོའི་ཞལ་སྔ་ནས་སོ་སོར་ཐར་པའི་ཚིགས་སྔ་མའི་སྡོམ་པ་
ཡང་དག་པར་བཞེས་ཏེ། བློ་བཟང་ཐུབ་བསྟན་ཆོས་ཀྱི་ཉི་མ་ཞེས་པའི་མཚན་
གསོལ། སྐྱབས་རྗེ་ཡོངས་འཛིན་དམ་པ་བློ་བཟང་བསྟན་འཛིན་དབང་རྒྱལ་
དཔལ་བཟང་པོའི་ཞལ་སྔ་ལས་བསམ་སྦྱོར་དག་པས་ཚུལ་བཞིན་བསྟེན་པ་རྨང་
གཞིར་བཟུང་། གཞུང་ལུགས་རབ་འབྱམས་ཀྱི་ཚིག་དོན་ལ་མཁས་པར་གྱུར། །
ཆུ་སྟག་(༡༩༠༢)ལོར་ལྷ་ས་གཙུག་ལག་ཁང་དུ་གོང་ས་རྒྱལ་བའི་དབང་
པོ་ངག་དབང་བློ་བཟང་ཐུབ་བསྟན་རྒྱ་མཚོ་དཔལ་བཟང་པོའི་ཞལ་སྔ་ནས་
བསྙེན་རྫོགས་ཀྱི་སྡོམ་པ་བཞེས། དགུང་ལོ་ཉི་ཤུ་རྩ་ལྔར་ཕེབས་སྐབས་དབྱིན་
ཇིས་གདན་འདྲེན་ཞུས་པ་ལྟར་ཕྱི་རྒྱལ་ལ་ཕེབས། རབ་བྱུང་བཅོ་ལྔ་པའི་ཤིང་
སྟག་(༡༩༡༤)ལོར་རྗེ་བཙུན་བྱམས་པ་མགོན་པོའི་མཛེས་སྐུ་ལྟ་བས་ཆོག་མི་
ཤེས་པ་མཐོ་ཁྱད་འཛམ་གླིང་ཡོངས་ལ་དཔེ་ཟླ་རྙེད་དུ་མེད་པ་རིང་བསྲེལ་རྣམ་
330



བཞིས་བྱུར་བུར་བཏམས་ཤིང་། ཡེ་ཤེས་པ་མངོན་སུམ་དུ་བཞུགས་པའི་བྱིན་
རླབས་ཀྱི་གཟི་འོད་འབར་བ་རྟེན་དང་བརྟེན་བཅས་པ་ལེགས་པར་བཞེངས།
འདིའི་མཐོ་ཚད་ལ་སྤྱི་ཁྲེ་ཉེར་དྲུག་དང་ཚུན་དོ་ཡོད། དེ་ནས་མེས་རྒྱལ་ལ་
ཆིབས་ཁ་བསྒྱུར་བའི་སྐོར་རྣམ་ཐར་སྨད་ཆའི་ནང་འཁོད་པ་ལྟར་ན། “གཞུང་
ཞབས་རྩིས་དཔོན་ལུང་ཤར་སོགས་ཀྱིས་བྱེད་ངན་ལ་བརྟེན་ནས་རྒྱལ་དབང་
དང་། པཎ་ཆེན་གྱི་དབར་སེལ་འཇུག་སྣ་ཚོགས་བྱས་པ་དང་། བཀྲ་ཤིས་ལྷུན་
པོའི་ཁོངས་གཏོགས་ཀྱི་སེར་སྐྱ་རྣམས་ལ། དམག་དང་དམག་ཕོགས་འཕར་
འགེལ་བྱེད་པ་སོགས་སྡང་ཤུགས་བཙན་གནོན་སྣ་ཚོགས་ཀྱིས་བཞུགས་བཟོད་
མི་བདེ་བར་མེས་རྒྱལ་ལ་ཆིབས་ཁ་བསྒྱུར་བ་”སོགས་འཁོད། །
དེ་ཡང་རབ་བྱུང་བཅོ་ལྔ་པའི་ཆུ་ཕག་(༡༩༢༣)ལོ་དགུང་ལོ་ཞེ་གཅིག་ལ་
ཕེབས་སྐབས་བོད་ཟླ་བཅུ་གཅིག་པའི་ཚེས་བཅོ་བརྒྱད་ཉིན་གསང་སྟབས་ཀྱིས་
སྣར་ཐང་དང་། བཞད་སོགས་བྱང་ལམ་བརྒྱུད་དེ་མེས་རྒྱལ་དུ་བྱོན་ནས་གོ་
མིན་ཏང་སྲིད་གཞུང་ལ་ཞུ་གཏུགས་མཛད་པ་དང་། ༡༩༢ ༥ལོར་ཀྲུང་ཧྭ་མིན་
གོའི་ཆབ་སྲིད་ཀྱི་འགན་འཁུར་བ་ཏོན་ཇུས་རུས་སོགས་ཞིང་ཆེན་ཁག་གི་རུ་ཕན་
དང་། སི་ཀྲང་བཅས་ཀྲུང་ཧྭ་མིན་གོའི་ཞི་དྲག་དཔོན་རིགས་ཐམས་ཅད་ཀྱིས་
བློ་མཐུན་གྱི་ཐོག་ནས་དེ་སྔ་འཇམ་དབྱངས་གོང་མ་མཆོད་ཡོན་གྱི་མཛད་སྲོལ་
དང་མཐུན་པར་སྲིད་ཞི་ཡོངས་ལ་ཕན་བདེ་སྤེལ་མཛད་འགྲོ་མགོན་པཎ་ཆེན་
ཨེར་ཏི་ནི་ཞེས་པའི་འཇའ་ས་གསེར་བཙོ་མ་ལས་གྲུབ་པའི་གསེར་སམ་དང༌།
གསེར་ཐམ་བཅས་འབུལ་བཞེས་གནང་བའི་སྐོར་པཎ་ཆེན་སྐུ་ཕྲེང་དགུ་པའི་
རྣམ་ཐར་སྨད་ཆར་གསལ། ལྕགས་ལུག་(༡༩༣ ༡)ལོའི་ཧོར་ཟླ་བཞི་པའི་ཚེས་
ལྔ་ཉིན་སུན་ཀྲུང་ཧྲན་གྱི་བང་སོའི་ལྷ་ཁང་དུ་གསེར་ཟངས་ཀྱི་བྱ་ཁྱུང་ལོ་རྒྱུས་
དང་སྦྲགས་པ་གཅིག་མཆོད་རྫས་སུ་ཕུལ།
ཚེས་སུམ་ཅུ་ཉིན་ནན་ཅིང་ཕོ་བྲང་སྒོ་མིང་སྒྲིང་ཕུག་ཏུ་དངུལ་ལས་གྲུབ་
པའི་མཐུན་པ་རྣམ་བཞི་ལྗོན་ཤིང་སྡོང་བུ་ཅན་ཐོག་མའི་ལོ་རྒྱུས་རྟེན་འབྲེལ་གྱི་
331



ཤིས་ཚིག་དང་བཅས་པ་ཤེལ་སྒྲོམ་རང་སྒྲིག་ཆ་གཅིག་འབུལ་ཚུལ་རྣམ་ཐར་སྨད་
ཆར་གསལ། སྐུ་ཚེ་འདིར་སྔ་ཕྱིར་དཔལ་དུས་ཀྱི་འཁོར་ལོའི་དབང་ཆེན་ལན་
དགུ་བསྩལ་བ་ཡང་རྣམ་ཐར་ནང་གསལ། མེས་རྒྱལ་ནང་ཁུལ་དུ་འདུལ་བྱ་
གྲངས་ལས་འདས་པ་ཞིག་སྨིན་གྲོལ་གྱི་ལམ་ལ་བཀོད་དེ་བཞུགས་ཡུན་ལོ་བཅོ་ལྔ་
ཙམ་སོང་བའི་མཐར་སླར་བོད་དུ་ཕེབས་རྒྱུར་ཐུགས་ཐག་བཅད་དེ་ཁམས་སྐྱེ་
དགུ་མདོར་ ཕེབས་ འབྱོར་ ཟིན་ པ་ དང་། རབ་ བྱུང་ བཅུ་ དྲུག་ པའི་ ཆུ་ བྱ་
(༡༩༣༣)ལོར་རྒྱལ་བའི་དབང་པོར་མཚམས་ཞུར་སྔགས་དྲུང་གཉིས་གཏོང་
བར་མཛད།
དེ་ནས་ སྐབས་ དེའི་ བོད་ས་གནས་སྲིད་ གཞུང་ གིས་ པཎ་ཆེན་ བོད་དུ་
ཕེབས་ན་རྒྱའི་དམག་མཉམ་དུ་ཁྲིད་མི་ཆོག་པ་དང་། ཡར་ལམ་ལྷ་སར་ཕེབས་
མི་ཆོག་པ། སླད་ས་གནས་སྲིད་གཞུང་གི་བཀའ་ལ་བརྩི་སྲུང་དང་ལེན་བྱེད་
དགོས་པ་སོགས་ཀྱི་དོན་ཚན་གསུམ་བཏོན་པ་དང༌། ཁོང་ཉིད་ཀྱི་ཞབས་འབྲིང་
པ་འགའ་ཤས་ཀྱི་བྱ་སྤྱོད་ཀྱིས་རྐྱེན་སྣ་ཚོགས་འཛོམས་པར་བརྟེན་ནས་བོད་དུ་
ཆིབས་ཁ་བསྒྱུར་མ་ཐུབ་པར་མེ་གླང་(༡༩༣༧)ལོའི་བོད་ཟླ་དགུ་པའི་ཚེས་ཉེར་
བརྒྱད་ཉིན་དགུང་ལོ་ལྔ་བཅུ་ང་ལྔར་ཕེབས་པའི་ཚེ་ཀླུང་ཤོད་དགོན་དགའ་ལྡན་
ཆོས་འཁོར་གླིང་དུ་དགོངས་པ་ཆོས་དབྱིངས་སུ་ཐིམ་ཚུལ་བསྟན། སྐུ་གདུང་
ཡིད་བཞིན་ནོར་བུ་ར་ཉག་དགོན་རོང་མདའ་བླ་བྲང་གི་གཟིམ་ཆུང་དུ་བཞུགས་
སུ་གསོལ། ཕྱིས་སྐུ་གདུང་དེ་ལྕགས་འབྲུག་(༡༩༩༠)ལོའི་ཧོར་ཟླ་བཅུ་གཉིས་
པའི་ཚེས་ བརྒྱུད་ ཉིན་སེར་ སྐྱའི་ཚོགས་དཔག་ ཏུ་ མེད་ པའི་ སེར་ སྦེངས་དང་
བཅས་གདན་ས་ཆེན་པོ་བཀྲ་ཤིས་ལྷུན་པོར་གདན་དྲངས། །
དམ་པ་འདིའི་སྐུ་ཚེ་གང་པོའི་རིང་གོང་ས་རྒྱལ་བའི་དབང་པོ་དང་། རྡོ་
རྗེ་འཆང་ལྷོ་པ་བསྟན་འཛིན་དབང་རྒྱལ། ལོ་ཆེན་ཕན་ཁང་བློ་བཟང་བསྟན་
འཛིན་རྣམ་རྒྱལ། རྡོ་རྗེ་འཆང་འཇིགས་མེད་འཕྲིན་ལས་རྒྱ་མཚོ་བཅས་ཡོངས་
འཛིན་དུ་ བསྟེན་ནས་ མདོ་ སྔགས་ ཀྱི་ཆོས་ གཞུང་ མཐའ་ ཡས་ པ་ གསན་ཞིང་
་ 332
2



ཉམས་བཞེས་མཛད་ནས་རྒྱ་གར་འཕགས་པའི་ཡུལ་དང༌། དབུས་གཙང་རུ་
བཞི། མ་ཧཱ་ཙི་ནའི་ཡུལ། ཧོར་གྱི་ཡུལ་སོགས་སུ་འགྲོ་བ་མཐའ་ཡས་པའི་དོན་
མཛད་ཅིང་། བརྩམས་ཆོས་ཀྱང་། དགའ་ལྡན་ལྷ་བརྒྱ་མའི་ཁྲིད་ཡིག་གི་ཟིན་
བྲིས་དང་། ལམ་རིམ་ཚིགས་བཅད་མ། ལམ་སྒྲོན་མ། ལམ་སྒྲོན་མའི་འགྲེལ་
བ། ས་ཤིང་གི་བསྟན་བཅོས་སོགས་མང་པོ་ཡོད་དོ། །
མཁས་དབང་མཁྱེན་རབ་ནོར་བུ།
སྨན་རྩིས་བསྟན་པའི་ཁང་བཟང་མཛེས་ པའི་ ཏོག ། ཟླ་མེད་མཁས་
དབང་མཁྱེན་ རབ་ ནོར་ བུ་ ཡི། ། འཁྲུངས་ ཡུལ་ རྩེད་ ཐང་ བྱ་ ས་ ལྷ་ ཁང་
འགྲམ། ། ཐོག་མར་ལྔ་མཆོད་དགོན་དུ་ཆོས་ཞུགས་མཛད། ། མི་རིང་ལྕགས་
རི་རིག་བྱེད་འགྲོ་ཕན་གླིང་། ། སྨན་རྩིས་འདོད་རྒུ་འཇོ་བའི་གྲྭ་རུ་ཞུགས། །
དཀའ་སྤྱད་སྙིང་རུས་བརྩོན་པ་རྒྱ་ཆེར་མཛད། ། གཡུ་ཐོག་དགོངས་པའི་རྒྱ་
མཚོ་ཐུགས་སུ་འཁྱིལ། ། མཚན་གྱི་སྙན་པ་གངས་རིའི་ལྗོངས་ལས་བརྒལ། །
དོན་གཉེར་ངང་པ་པད་མཚོར་འདུ་བ་བཞིན། ། ཕྲ་ཞིབ་བློ་ཡིས་དཔྱད་པའི་
བཀའ་རྩོམ་ནི། ། སྐྱེ་བོའི་མིག་འབྱེད་གསེར་གྱི་ཐུར་མ་ལགས། ། ས་རྟར་
རིགས་ལྡན་སྙིང་ཐིག་རྩིས་མགོ་སྤོས། ། རྒྱ་རྩིས་རིགས་ལྡན་མཆོད་པའི་རྩིས་
མགོ་བསྐྱུངས། ། གང་གི་ཐུགས་དགོངས་ཤིང་རྟས་ལེགས་དྲངས་ པའི། །
གངས་ལྗོངས་སྨན་རྩིས་ཉི་འོད་གླིང་ལྔར་ཁྱབ། །
རང་ཅག་ལྷོ་ཁ་ཁུལ་དུ་ཉེ་བར་བྱུང་བའི་སྨན་རྩིས་བསྟན་པའི་གཙུག་རྒྱན་
མཁྱེན་རབ་ནོར་བུ་ནི། ཡབ་རྩེད་ཐང་གི་རྩིས་རིག་སྨྲ་བ་ཀྲང་མགོ་ལེབ་བམ་
རྩིས་པ་རྔ་བོ་ཆེར་གྲགས་པ་དང༌། ཡུམ་དབྱངས་ཅན་མཚན་ཅན་གྱི་སྲས་སུ་
རབ་བྱུང་བཅོ་ལྔ་པའི་ཆུ་ལུག་(༡༨༨༣)ལོར་རྩེད་ཐང་བྱ་ས་ལྷ་ཁང་གི་ཉེ་ཁུལ་
333



་
་
- *
དུ་སྐུ་འཁྲུངས། བཙས་རྗེས་ཡབ་ཀྱིས་སྐྱེས་སྐར་བརྟག་པའི་རྩིས་འབྲས་ལ་སྐྱེ་
སྐར་སྤྱི་ བོར་ཕོག་ པས་ མཚན་རྟགས་བཟང་པོར་ངོས་འཛིན། སྐུ་ནར་སོན་
སྐབས་རྩེད་ཐང་ལྔ་མཆོད་གྲྭ་ཚང་དུ་ཆོས་ཞུགས་སློབ་གཉེར་གནང༌། དེ་ནས་
རིང་པོར་མ་ཐོགས་པར་ལྷ་ས་ལྕགས་རི་རིག་བྱེད་འགྲོ་ཕན་གླིང་དུ་གསོ་རིག་
གསན་སྦྱོང་གནང་རྒྱུར་གྲྭ་གཞོན་མང་པོའི་དབུས་ནས་གདམས་གསེས་ཁོངས་
སུ་ཚུད་དེ་ལྷ་སར་ཕེབས། ཐོག་མར་ལྕགས་རིའི་སྨན་པ་སེ་ར་སྨན་སྦྱིན་པ་ངག་
དབང་ཆོས་ ལྡན་ཞེས་ པའི་ ཞབས་ ལ་ གཏུགས་ནས་སྨན་སྦྱོང་ གི་དབུ་ཚུགས།
ཁོང་གིས་རིག་པ་དོན་གཉེར་ཆེད་དུ་ཉིན་མཚན་ལྟོས་མེད་ཀྱི་བརྩོན་འགྲུས་
གནང་བ་དང་། ན་བཟའ་གསོལ་ཆས་སོགས་ལ་ཇི་མི་སྙམ་པར་ན་བཟའ་སྐུ་
གཟན་ཧུལ་པོ་མདུད་པ་མང་པོ་བརྒྱབ་པ་ཞིག་ལས་བཞེས་རྒྱུ་མེད་པས་《བརྒྱ་
མདུད་པ་》ཞེས་མིང་འདོགས་བཏགས་པར་གྲགས། དེ་ལྟར་དཀའ་ཐུབ་ཆེན་
པོས་འབད་བརྩོན་གནང་བར་བརྟེན་སྨན་གཞུང་ཐུགས་འཛིན་དང་། ཚོགས་
འདོན་ཆོས་སྤྱོད་སོགས་དུས་ཚོད་ཐུང་ངུའི་ ནང་ རྒྱུགས་སྤྲོད་བདེ་བླག་ངང་
གནང་ཐུབ་པ་བྱུང༌། དེ་ནས་བོད་མེ་བྱ་(༡༨༧)ལོར་རྒྱལ་དབང་སྐུ་ཕྲེང་
བཅུ་གསུམ་པ་མཆོག་གིས་བཀྲས་ཁང་དངོས་གཞི་པ་བྱམས་པ་ཐུབ་དབང་དང་།
སྟོད་ཤེལ་དཀར་ཆོས་སྡེའི་བྱ་སྦུག་དམ་ཆོས་དཔལ་འབྱོར་རྣམ་གཉིས་སྐུའི་བླ་
སྨན་དུ་བསྐོ་བཞག་དང་འབྲེལ་རྒྱུད་འཛིན་དགེ་ཕྲུག་འཁྲིད་དེ་འཆད་ཉན་དར་
འཕེལ་གཏོང་དགོས་ པའི་ བཀའ་ ཕབ་ པ་ ལྟར་ ལྕགས་རི་གྲྭ་ཚང་ནས་ ཐེངས་
གཉིས་པའི་གྲས་སུ་རྩེད་ཐང་ལྔ་མཆོད་པ་མཁྱེན་རབ་ནོར་བུ་དང་། བསྟན་པ་
ཡར་འཕེལ། དབུས་སྟོད་བྲག་དབར་དགོན་གྱི་སྨན་པ་ཚུལ་ཁྲིམས་སྙན་གྲགས་
གསུམ་འདེམས་སྒྲུག་བྱུང་བར་བརྟེན་བཀྲས་ཁང་སྤྱི་ཁྱབ་མཁན་པོའི་དྲུང་དུ་
དཔལ་ལྡན་རྒྱུད་བཞི་དང༌། གཞུང་འགྲེལ་བ་སྔོན་ལ་སོགས་པ་སྨན་གཞུང་མང་
པོའི་འཁྲིད་ལུང་མན་ངག་ལག་ལེན་དང་བཅས་པར་སྦྱངས་བརྩོན་དང་ད་དུང་
ལྔ་རིག་དབང་པོ། འཚོ་བྱེད་རྡོ་རྗེ་རྒྱན་མཚན། འབྲས་ལྗོངས་བླ་མ་ཨོ་རྒྱན་
334
-##* =' -
--
-
༡༣ གiii, ཐ-
+it



བསྟན་འཛིན་རྒྱ་མཚོ། ཁུ་ནུ་བླ་མ་བསྟན་འཛིན་རྒྱན་མཚན། ཙ་རི་ཅིག་ཅར་
གདུང་འཛིན་ སོགས་ ལས། སྨན་རྩིས་ དང་། སྒྲ་ སྙན་དངགས་ སུམ་ རྟགས་
སོགས་གསན་བཞེས་གནང་། བརྡ་སྤྲོད་ཀུན་བཤད་ཀྱི་མཚན་ལ་དབྱངས་ཅན་
དགྱེས་པའི་ལང་ཚོ་ཞེས་སུ་གསོལ། དེ་ནས་རིང་པོར་མ་ཐོགས་པར་མཁྱེན་སྤྱོད་
ཀྱི་རྩལ་མྱུར་དུ་རྫོགས་པར་གྱུར་ཏོ། དེ་རྗེས་དགུང་ལོ་ཉེར་དགུ་ལྕགས་ཁྱི་
(༡༩༡༢)ལོར་འབྲས་སྤུངས་དགོན་གྱི་སྨན་སྦྱིན་པའི་ཐུགས་འགན་བཞེས་ཏེ་
འཕྲིན་ལས་ཤིན་ཏུ་རྒྱས་ཤིང༌། སྨན་དཔེ་རྩོམ་སྒྲིག་དང་། སྨན་གཞུང་ཞིབ་
འཇུག་གནང་བའི་འགོ་ཚུགས། དཔེར་ན། གསོ་བ་རིག་པ་ནས་བཤད་པའི་
ལུས་ཐིག་ཟླ་བ་ནོར་བུའི་མེ་ལོང་གི་མཇུག་དོན་ནང་དུ་དེ་སྔོན་རབ་ཚེས་ལྕགས་
ཁྱི་ལོར་རང་ཉིད་བགྲང་བྱ་ཉེར་དགུ་པ་དཔལ་ལྡན་འབྲས་སྤུངས་སྨན་སྦྱིན་ལས་
ཐོག་མིང་འཛིན་སྐབས་རྩེད་ཐང་ཁང་ཚན་མའི་ལྷོ་རྒྱུད་ནང་གི་སྨན་གྲོང་གཉིས་
པར་རྒྱུད་འགྲེལ་བ་སྔོན་སོགས་དང༌། བྲིས་ཆ་སོགས་སྒོ་དུ་མར་ཟླ་གཉིས་ཙམ་
ཞིབ་རྟོག་ནན་ཏན་གྱིས་ལག་ལེན་དུ་ཐེབས་པར་བྱས་ཏེ་འགའ་ཞིག་སར་རྒྱུད་
ཚིག་གསར་ལེན་གྱིས་མཚལ་དང༌། མཆན་བུ་རྒྱུ་སྐག་གིས་ལེགས་པར་བཏབ་སྟེ་
སློབ་དཔོན་རྡོ་རྗེ་རྒྱུན་མཚན་ཞལ་སྔ་ལའང་གཟིགས་ཞིབ་ཕུལ་བས་དགྱེར་ཚོར་
ཆེན་པོས་བཀའ་སློབ་དང་བཟོ་བཅོས་གདེང་འཁེལ་གནང་ཞིང་། གཞན་ཡང་
དཔལ་ལྡན་རྩ་བའི་རྒྱུད་ཀྱི་སྡོང་འགྲེམས་《གསོ་རིག་རྒྱ་མཚོའི་སྙིང་པོ་》དང་《སྔོ་
སྨན་འཁྲུངས་དཔེ་བསྡུས་པ་ངོ་མཚར་གསེར་གྱི་སྙེ་མ།》 《བྱིས་པ་བཙའ་ཐབས་
ཀུན་ཕན་ཟླ་བའི་མེ་ལོང་》སོགས་བརྩམས་པར་མཛད། རབ་ཚེས་ཆུ་གླང་
༡༩༡༢)ལོར་བཤད་སྒྲ་བློན་ཆེན་སིང་ལའི་ཆིངས་ཡིག་དོན་དུ་རྒྱ་གར་ལ་
ཕེབས་སྐབས་དེའི་བླ་སྨན་དུ་བྱོན་ཞིང༌། དབྱིན་ཇི་དང་། རྒྱ་གར་བ་སོགས་ཕྱི་
རྒྱལ་གྱི་ནད་པ་གསོ་དཀའི་རིགས་འགའ་ཞིག་ལ་སྨན་བཅོས་ཀྱིས་བདེ་བླག་ཏུ་
གསོ་བར་ མཛད་ པས་ ངོ༌ མཚར་ གྱི་ བསྔགས་ བརྗོད་ དང་ སྐུ་ པར་ བསྒྲོན་ པ།
དངོས་སྐྱེལ་འབུལ་བ་སོགས་བྱུང༌སྟེ་གསོ་རིག་མཁས་པའི་མཚན་སྙན་བཟང་
335



པོས་ཁྱབ་སྟེ་བོད་ལྗོངས་སུ་ཕྱིར་ཕེབས་གནང་། མེ་འབྲུག་(༡༩༡༦)ལོར་རྒྱལ་
དབང་སྐུ་ཕྲེང་བཅུ་གསུམ་པས་མངའ་རིས་ཀྱི་བདེ་རྩར་དགོངས་ཏེ་སྨན་རྩིས་
སློབ་གྲྭ་གསར་འཛུགས་ཐོག་ལྕགས་རི་འགྲོ་ཕན་རིག་བྱེད་གླིང་དང༌། སྨན་རྩིས་
ཁང་གཉིས་ཀའི་སྤྱི་འདོམས་གཅིག་ལྕོགས་ཀྱི་འགན་བཞེས་མཁས་དབང་མཁྱེན་
རབ་ནོར་བུ་མཆོག་ལ་གནང༌། དེ་ནས་བཟུང་མཁས་དབང་མཁྱེན་རབ་ནོར་
བུའི་མཁས་ པའི་ སྙན་ གྲགས་དང་། མཛད་འཕྲིན་ བཟང་ པོའི་ གཏམ་ གྱིས་
ཕྱོགས་ཀུན་ཏུ་ཁྱབ་པས་བློ་གསལ་དོན་གཉེར་ཅན་དུ་མས་ཞབས་ལ་གཏུགས།
སྔ་ཕྱིར་དངོས་སློབ་ཆིག་སྟོང་ཙམ་བྱུང་བ་རྣམས་ལ་སྨན་རྩིས་གཙོ་བོར་གྱུར་བའི་
ཐུན་མོང་དང་། ཐུན་མོང་མ་ཡིན་པའི་རིག་གནས་རང་རང་འདུལ་བྱའི་བློ་
དང་འཚམ་པར་གང་ལ་གང་འདུལ་གྱི་མཛད་པ་བཟང་པོས་སློབ་མ་སྐྱོང་བར་
བརྟེན་གངས་ཅན་ཡུལ་གྱི་སྨན་རྩིས་བསྟན་པའི་ཤིང་རྟ་ཆེན་པོར་གྱུར། དེ་ལྟར་
རང་ཉིད་མཁས་པའི་གོ་འཕང་བརྙེས་ཀྱང་རྒྱ་མཚོ་ཆེན་པོ་ཆུ་ཡིས་མི་ངོམས་པ་
ལྟར་ད་དུང་མཁས་བཙུན་བཟང་གསུམ་དང་ལྡན་པའི་དགེ་བའི་བཤེས་གཉེན་
དུ་མའི་ཞབས་ལ་གཏུགས་པ་ནི། འགོ་ལོག་བླ་མ་འཇམ་དབྱངས་རོལ་པའི་བློ་
གྲོས་དང༌། མཚན་ ཉིད་ སྤྲུལ་སྐུ་འཇམ་དཔལ་ནོར་བུ། འབྲས་སྤུངས་ ཁང་
གསར་རིན་པོ་ཆེ། ཕ་བོང་ཁ་བདེ་ཆེན་སྙིང་པོ། ལྷ་བཙུན་རིན་པོ་ཆེ། སྐྱབས་
རྗེ་དྷརྨ་སེང་གེའི་ཞལ་སློབ་བླ་མ་འཇིགས་མེད་འཕྲིན་ལས། དགེ་ལེགས་སྤྲུལ་སྐུ།
འཇམ་དབྱངས་མཁྱེན་བརྩེ་རིན་པོ་ཆེ། དཔལ་སྤྲུལ་ཆོས་ཀྱི་དབང་པོ་སོགས་
ལས་གསོ་ རིག་དང་། དུས་ཀྱི་འཁོར་ལོ། གཡུ་ ཐོག་ སྙིང་ ཐིག་དབང་ལུང་
འཁྲིད་གསུམ་ལེགས་པར་གསན་པ་དང་། རོང་ཐ་ཆུ་ཚང་བློ་བཟང་དམ་ཆོས་
རྒྱ་མཚོ་ལས་བཻ་དཀར་བུ་དཔེའི་ཚངས་དབྱངས་རྒྱ་མཚོའི་འཁྲུངས་རྩིས་ཐོག་
ནས། ཚེ་རབས་ལས་རྩིས་དང༌། བག་རྩིས། གཤིན་རྩིས། དབྱངས་འཆར་
འགྲེལ་པ། དཔལ་སྒྲོན་སྟེང་ནས་ལེའུ་བཅུ་ཀའི་འཁོར་ལོ་བཅས་འཁྲིད་རྒྱུན་
གསན། ད་དུང་སོག་པོ་དགེ་བཤེས་དགའ་ལྡན་གནས་བརྟན་ཞེས་པ་སྒྲ་ལ་ཤིན་
336



ཏུ་མཁས་པ་ཞིག་གི་ས་ནས་སྒྲ་འགྲེལ་གསལ་ལྡན་གྱི་སྟེང་ནས་བརྡ་སྤྲོད་དབྱངས་
ཅན་སྒྲ་མདོའི་རི་མོ་ཆ་ཚང་གསན་ཞིང་སྒྲོ་འདོགས་བཅད་པའོ། རབ་ཚིསོས་
རྟ་(༡༩༡༨)ལོར་སྐུ་བཅར་བླ་སྨན་ཆུང་བ་བྱ་སྦུག་དམ་ཆོས་དཔལ་འབྱོར་སྐུ་
ན་སྨིན་པའི་སྟབས་ཀྱིས་དགོངས་ཞུ་མཛད་པའི་ཚབ་ཏུ་རྒྱལ་དབང་སྐུ་ཕྲེང་བཅུ་
གསུམ་པས་མཁས་དབང་མཁྱེན་རབ་ནོར་བུ་མཆོག་ལ་གཟིགས་བསྐྱངས་བླ་ན་
མེད་པས་བླ་སྨན་ཆུང་བ་བསྐོ་བཞག་མཛད། ༧རྒྱལ་དབང་མཆོག་ནས་ནང་
མའི་ཕྱག་བསམ་ཡང་ཡང་ཕེབས་པ་དང་། དེ་དག་གི་འདྲ་བཤུས་དང་།. ཞུས་
ལན་སྦྲགས་མའི་སྐོར་ཡིག་སྒྲིལ་ཆེ་ཙམ་ཡོད་པ་ད་ལྟ་མི་བཞུགས་སྐད། དེ་རྗེས་
ཆུ་སྤྲེལ་(༡༩༢ ༢ )ལོར། ༧རྒྱལ་བ་སྐུ་ཕྲེང་བཅུ་གསུམ་པ་ཆེན་པོ་དགོངས་པ་
གཞན་དོན་དུ་མ་ཕེབས་པའི་གོང་ལ་རྐྱེན་གཞན་གང་ཡང་མེད་པར་ཉིན་གཅིག་
མཁྱེན་རབ་ནོར་བུ་མཆོག་བླ་སྨན་ཕྱིར་འཐེན་ཡིན་པའི་བཀའ་བསྒྱུར་ཕེབས་པ་
དང་། དེའི་ཕྱི་ལོ་ཆུ་བྱ་(༡༩༣༣)ལོར། ༧གོང་ས་མཆོག་མགུལ་འཆམ་ལྟ་
བུའི་བསྙུན་གཞིས་རྐྱེན་པས་སྐུ་ཞིང་ལ་ཕེབས་དུས་གསོལ་སྨན་འབུལ་ཕྱོགས་
སོགས་ལ་བསྙད་པའི་དོ་ཕོག་གང་ཡང་མ་བྱུང་བ་དང་། སྨན་རྩིས་བསྟན་པ་
འཛིན་སྐྱོང་སྤེལ་གསུམ་སྔར་རྒྱུན་ལྟར་བསྐྱངས་ཐུབ་པ་བྱུང་ སྟབས་མ་འོངས་
སྔོན་གཟིགས་ཀྱི་མཛད་པར་ཤེས་ནས་སླར་ཡང་ངེས་རྙེད་ཀྱི་དད་པ་བླ་ལྷག་ཏུ་
འཕེལ་ཞེས་ཡང་ཡང་གསུང་པར་གྲགས། དམ་པ་འདིས་སྔ་ཕྱིར་སྨན་གཞུང་
ཕྱོགས་བསྒྲིགས་དང༌། གསར་རྩོམ་མང་དག་གནང་བ་གོང་གསལ་སྟེང་ད་དུང་
《རྒྱུད་ཀྱི་ས་བཅད་སྟག་མོའི་རྔམ་ཐབས་》དང་《བཤད་རྒྱུད་ཀྱི་སྡོང་འགྲེམས་ཟླ་
ཤེལ་ནོར་བུའི་མེ་ལོང་།》《ཉམས་ཡིག་བསྡུས་འབྲིང་དང་མན་ངག་ལྷན་ཐབས་
ནས་བཤད་པའི་ནད་མིང་ཚིགས་སུ་བཅད་པ་རིན་ཆེན་ཕྲེང་བ།》《ཕྱི་མ་རྒྱུད་ཀྱི་
སྤྱི་དོན་སྡོམས་ཚིག་གཞུང་དོན་སྒོ་བརྒྱ་འབྱེད་པའི་ལྡེ་མིག》《ཕྱི་རྒྱུད་རྩ་ཆུའི་
ལྷན་ཐབས།》 《གཏར་རྩའི་སྡོམས་ཚིག་གཞོན་ནུའི་ངག་རྒྱུན།》《བྱིས་པའི་ནད་
རིགས་བཅོས་པའི་ཉམས་ཡིག》《ཁྲོག་སྨན་འཁྲུངས་དཔེ་ཡིད་བཞིན་འདོད་
337



འཇོའི་བུམ་བཟང་།》《བདུད་རྩི་སྔོའི་འཁྲུངས་དཔེ་རྒྱས་པ་འཚོ་བྱེད་གཞོན་
བའིསྙིང་ནོར།》 《སྔོ་སྨན་འཁྲུངས་དཔེ་བསྡུས་པ་ངོ་མཚར་གསེར་གྱི་སྙེ་མ།》
《སྨན་སྦྱོར་ནུས་པ་ཕྱོགས་བསྡུས།》《སྨན་སྦྱོར་བདུད་རྩི་བུམ་བཟང་།》སྨན་གྱི་
རོ་སྡེབ་སྦྱོར་བའི་རེའུ་མིག་སོགས་བརྩམས་གནང་མཛད་པ་དང༌། དེ་མིན་སྐར་
རྩིས་སྐོར་ལ་ས་རྟ་རིགས་ལྡན་སྙིང་ཐིག་གི་རྩིས་འགོ་སྤོ་གནང་དང༌། རྒྱ་རྩིས་
རིགས་ལྡན་མཆོད་པའི་འོད་སྣང་གི་རྩིས་འགོ་བསྟུངས་བ་སོགས་རྗེས་འཇུག་
སློབ་མ་རྣམས་ལ་སློབ་འཁྲིད་འཆད་ཉན་བཀའ་དྲིན་བསྐྱངས་རིགས་ད་ལྟའང་
མཐོང་བརྒྱུད་ཕྱག་ལེན་ཇི་བཞིན་མ་ ཉམས་ པར་ གནས་ ཡོད། གཞན་ ཡང་
བསྟན་པའི་སྲི་ཞུའི་ཆེད་དང་། འཆད་ཉན་དར་རྒྱས་ཡོང་ཕྱིར་སྔ་དུས་སྡེ་སྲིད་
རིན་པོ་ཆེས་མཛད་པའི་སྨན་ཐང་བདུན་བཅུ་དོན་དགུ་ཡོད་པ་ཉམས་གསོ་དང་།
འགའ་ཞིག་གསར་བཞེངས་གནང་བའི་ཁར་སྨན་རྩིས་ཁང་སློབ་གྲྭའི་ཚོགས་
ཁང་གི་ལྡེབས་བྲིས་ལ་རྩ་བཤད་ཀྱི་སྡོང་འགྲེམས་དང་། གཏར་བསྲེག་དཔེ་རིས།
བྱང་ཁོག་ཡུལ་ཐིག་ལྷོ་བྲག་བསྟན་འཛིན་ནོར་བུས་ཕུང་པོ་དངོས་ལ་བལྟས་ཏེ་
བྲིས་པའི་དཔེ་རིས། གསོ་རིག་རྒྱུད་བཞིའི་ཡོངས་གཏད་ལེའུའི་རི་མོ། དུས་
འཁོར་ལུགས་ཀྱི་རི་རབ་དང་། གོ་ལའི་དཔེ་རིས་མི་འདྲ་བ། སྙན་ངག་བྱ་
དཀའི་རྒྱན་གྱི་ཀུན་བཟང་འཁོར་ལོ་སོགས་སློབ་མ་ཚོར་བལྟ་བདེའི་རི་མོ་ཚར་དུ་
དངར་བ་མིག་གི་བདུད་རྩིར་གྱུར་པ་གསར་བཞེངས་གནང་བ་སོགས་འགྲོ་ཕན་
བཟང་པོས་ དུས་ གདའ་ ཞིང་ བཞུགས་ པར་ མཛད། ལྷག་ པར་ དབྱར་ དུས་
བདུད་རྩི་སྨན་གྱི་ངོ་བོ་ངོས་འཛིན་རྒྱས་བཤད་དང་བཅས་པའི་ལག་ལེན་དམར་
ཁྲིད་ཆེད་དུ་སྔོན་དུས་ལོ་ལྟར་ལྕགས་རི་གྲྭ་ཚང་གི་སྨན་པ་ཚོ་དང་། སྨན་རྩིས་
ཁང་གི་སྨན་སློབ་མཉམ་དུ་དང་། དེ་རྗེས་ལོ་གནངས་ཆགས་སུ་སྨན་རྩིས་ཁང་
གི་སྨན་སློབ་དང་ལྷན་དུ་བོད་ཟླ་བདུན་པའི་ཚེས་གཅིག་ནས་ཚེས་བཅོ་ལྔ་བར་
དོག་སྡེ་དང་གཟིམ་མལ་ལ། ལུང་ནག་ཚལ་ཀ་ཡེར་པ་ལྷ་རི་བཅས་ལ་ཕེབས་
མཐར་ཆུ་སྦུག་ལ་བཞུགས་སྒར་ཐོག་སྨན་སློབ་རྣམས་ཀྱིས་བདུད་རྩིའི་སྔོའི་སྨན་
338



གྱི་རྣམ་གྲངས་སུམ་བརྒྱ་ཙམ་གྱི་སྨན་ངོ་བཤར་ཏེ་སྦྱངས་འབྲས་ལ་གཞིགས་པའི་
ཚན་གྲངས་གསོལ་རས་སོགས་ས་སྐྱོང་བུད་རྡ་ས་རའི་ཕྱག་བཞེས་ཉམས་མེད་ཀྱི་
རྒྱུན་མཐུད་པའི་ཁར་སྨན་རྩིས་ཁང་བཙུགས་ནས་བཟུང་ཁྲོག་སྨན་སྨན་ངོ་རྒྱས་
པ་ཐེངས་གསུམ་བཤར་བའི་གཙོ་སྐྱོང་སྐུ་ངོ་མས་གནང་ཞིང་། ཐེངས་དང་པོའི་
སྐབས་སློབ་དཔོན་བཀྲས་ཁང་སྤྱི་ཁྱབ་མཁན་པོ་བྱམས་པ་ཐུབ་དབང་གདན་
ཞུས་ཀྱིས་ཐོན་སྐོར་གྲལ་སྒྲིག་གཟབ་རྒྱས་གནང་བར་སློབ་དཔོན་ཤིན་ཏུ་མཉེས་
ཏེ་སྨན་པ་ཚོགས་ཡོངས་ལ་གསེར་ཊམ་གཅིག་གི་ གསོལ་རས་དང་། འཇམ་
དཔལ་མཚན་བརྗོད་ཀྱི་ལྗགས་ལུང་གནང་། དམ་པ་དེ་སྨན་རྩིས་ཙམ་མ་ཟད་
རིག་གནས་སློབ་ གསོའི་བྱ་གཞག་ལའང་ ཐུགས་ ཁུར་ཚད་མེད་ བཞེས་ཏེ་བློ་
གསར་གཞོན་ནུ་ཚོར་ཡི་གེ་འབྲི་ཀློག་ནས་བཟུང་སྟེ་དག་ཡིག་ཁག་དང༌། སྙན་
སུམ་མཚམས་སྦྱོར་ལྔ་པ། སྡེབ་སྦྱོར། ལན་ཛ། ཝརྟུ་ལ་སོགས་འཁྲིད་སྦྱོང་
གནང་བའི་སྲོལ་བཟང་གསར་གཏོད་སྟེང་སྨན་རྩིས་སློབ་གྲྭ་ཐོན་པའི་སྐབས་སུ་
རྒྱུགས་སྤྲོད་ལེགས་ཉེས་ལ་གཞིགས་ཏེ་ཨང་གྲངས་དང་གཉིས་ཀྱི་ལག་འཁྱེར་
གསོལ་རས་གནང་སྟེ་ཕྱིར་ལོག་གནང་བ་ཚོས་ས་གནས་ཁག་ཏུ་འགྲོ་དོན་བཟང་
པོ་བསྐྱངས་ཐུབ་པ་བྱུང་ཡོད། ལྷག་པར་དམ་པ་དེ་དགུང་གྲངས་བདུན་བཅུ་
ལྷག་ཙམ་ལ་ཕེབས་དུས་ (༡༩༥༢ ལོ་）གསོ་ཚུལ་གྱི་སྡོང་འགྲེམས་ཞེས་པ་བྱང་
ཆུབ་ལྗོན་ཤིང་གི་ཚུལ་དུ་བཀོད་ནས་ལྗགས་རྩོམ་གནང་སྟེ་སློབ་མ་ཚོར་གསོ་
དཔྱད་ཀུན་ལ་རྨོངས་པ་མེད། བྱམས་པའི་སེམས་ལྡན་འགྲོ་བ་ནད་པའི་མགོན་
སྐྱབས་དཔུང་གཉེན་དུ་ཆེ་བའི་སྨན་པ་མཆོག་གི་གོ་འཕང་དོན་དུ་གཉེར་དགོས་
པའི་བཀའ་ སློབ་ དང་། དེའི་ འཕྲོས་དོན་ ཅུང་ ཟད་ སྨྲས་ པ་ ཞེས་ པའི་ ཞལ་
གདམས་ཚིག་བཅད་ཅན་སོགས་དཔེ་དོན་མང་པོའི་ཐོག་ནས་སྨན་པས་དོ་གལ་
ཆེན་པོས་ནད་ཀྱི་ངོས་འཛིན་གཉེན་པོ་གསོ་ཐབས་གོ་ལྡོག་ཏུ་མི་འགྲོ་བ་ཞིག་
དགོས་ཚུལ་དང༌། ཕྱོགས་མཚུངས་གསར་དར་གསོ་རིག་ཐོག་ནས་སྨན་ཁབ་
དང་། གཤག་བཅོས་སོགས་ངོ་མཚར་ཁྱད་དུ་འཕགས་པའི་བཅོས་ཐབས་ལ་
339



རྗེས་སུ་ཡི་རངས་ཀྱི་རྣམ་པ་མཛད་པ་སོགས་གཞན་ཕན་ཐུགས་བསྐྱེད་བཟང་
པོའི་རང་བཞིན་འགོག་ཏུ་མེད་པ་དང་། དེ་མིན་སྐུ་ཚེ་འདིར་སྐུ་གསུང་ཐུགས་
རྟེན་གསར་བཞེངས་དང༌། སྤྲང་ལོང་ཉམ་ཐག་ལ་སྦྱིན་གཏོང༌། ནད་པར་
བྱམས་བརྩེས་བསྐྱངས་པ་སོགས་མདོར་ན་སྐུ་ཚེ་ཧྲིལ་པོར་བྱང་ཆུབ་སེམས་པའི་
སྤྱོད་པ་ཁོ་ན་བསྐྱངས་ནས་འཚོ་ཞིང་བཞེས། དེ་རྗེས་དགུང་ལོ་བདུན་ཅུ་དོན་
བདུན་ལ་ཕེབས་ སྐབས་ རབ་ རྒྱལ་ ས་ ཕག་(༡༩༥༩)ལོར་ དམངས་ གཙོའི་
བཅོས་སྒྱུར་སྐབས་མཁས་དབང་མཁྱེན་རབ་ནོར་བུ་མཆོག་སྨན་རྩིས་ཁང་ཡོན་
ཀྲང་ངོ་མའི་མཚན་གནས་དང་། རྒྱལ་ཡོངས་ཆབ་གྲོས་ཨུ་ཡོན་ལ་བདམས་ཐོན་
གནང༌ བ་ སོགས་ གཟིགས་ སྐྱོང་ ཚད་ མེད་ བྱུང་ མཐར་ རབ་ རྒྱལ་ ཆུ་ སྟག་
(༡༩༦༢) བོད་ཟླ་ ༡༠ཚེས་ ༢༨ ཉིན་གཟུགས་སྐུ་ཆོས་དབྱིངས་སུ་བསྡུས་སོ།
སྐུ་ཚེ་འདིར་དངོས་སློབ་དང་ཡང་སློབ་སྟོང་ཕྲག་ཙམ་བྱུང་བའི་ནང་ནས་སྨན་
རྩིས་དགེ་རྒན་གནང་མཁན་རིམ་བྱོན་ལྟར་བྱས་ན། ཟུར་མཁར་མདོ་སྔགས་
གླིང་གི་སྨན་དགེ་བློ་བཟང་ཐབས་མཁས་དང་། ལྷོ་ཁ་བདེ་ཆེན་ཆོས་འཁོར་གྱི་
རྩིས་དགེ་འཇམ་དཔལ་མཐུ་སྟོབས། རྩེད་ཐང་དགའ་ལྡན་ཆོས་འཁོར་གླིང་གི་
སྨན་རྩིས་གཉིས་ལྡན་དགེ་རྒན་དཔལ་ལྡན། ལྷོ་ཁ་སྨིན་གྲོལ་གླིང་གི་སྨན་དགེ་
ཐུབ་བསྟན་དཔལ་འབར་དང༌། འཇམ་དཔལ། ལྷོ་ཁ་དོལ་གསུང་རབ་གླིང་གི་
སྨན་དགེ་ཐུབ་བསྟན། ཡར་འབྲོག་བསམ་སྡིངས་དགོན་གྱི་སྨན་དགེ་རྣམ་གྲོལ་
ཆོས་དབང༌། རྡོ་བྲག་ཨེ་ཝ་ལྕོག་གར་གྱི་རྩིས་དགེ་བྱམས་པ། སྙེ་མོ་རྒྱལ་བྱེད་
དགོན་གྱི་རྩིས་དགེ་བློ་བཟང་མཁས་མཆོག དྭགས་པོ་བང་རིམ་ཆོས་སྡེའི་སྨན་
དགེ་བསྟན་འཛིན། ལྷོ་ཁ་དར་རྒྱས་གླིང་གི་རྩིས་དགེ་བྱམས་པ་ཆོས་གྲགས།
ཡངས་ཅན་ཁུལ་གྱི་སྨན་དགེ་དཔལ་ལྡན་རྒྱན་མཚན། སྙེ་མོ་རྒྱལ་བྱེད་དགོན་གྱི་
རྩིས་དགེ་ཡེ་ཤེས་ཆོས་འཕེལ། འཕྱོས་དཔལ་རི་དགོན་གྱི་སྨན་དགེ་དབང་ཕྱུག་
རྡོ་རྗེ། འབྲི་གུང་ཡངས་རི་སྒར་གྱི་སྨན་དགེ་དཀོན་མཆོག་ལྷུན་གྲུབ། འཕྱོངས་
རྒྱས་རི་བོ་ཆོས་གླིང་གི་སྨན་དགེ་བློ་བཟང་བསྟན་པ། ཐོབ་རྒྱལ་དགའ་ལྡན་
340



རབ་རྒྱས་ཀྱི་སྨན་དགེ་དཔལ་ལྡན་བསྟན་འཛིན། ལྷ་རྩེ་ཆོས་སྡེའི་སྨན་དགེ་ཡེ་
ཤེས་རྒྱན་མཚན། གོང་དཀར་ཆོས་ སྡེའི་རྩིས་ དགེ་ཚུལ་ ཁྲིམས་ ཆོས་ འབྱོར་
བཅས་དང་། ད་དུང་ཐུགས་སྲས་སྐུ་མཆོད་བླ་སྨན་མཁན་ཆུང་ཐུབ་བསྟན་ལྷུན་
གྲུབ་དང༌། དངོས་སློབ་བླ་སྨན་མཁན་ཆུང་བློ་ལྡན་ཆོས་གྲགས། བླ་སྨན་ལས་
ཚབ་བསྟན་འཛིན་ཆོས་གྲགས། སྨན་རྩིས་ཡོན་ཀྲང་སྐུ་གཞོན་པ་ཀུན་དགའ་
ཕུན་ཚོགས་སོགས་མང་དག་བྱུང་བ་རྣམས་ཀྱིས་སློབ་དཔོན་མཁྱེན་རབ་ནོར་
བུའི་མཐོང་བརྒྱུད་ལག་ལེན་ཇི་ལྟ་བ་བཞིན་སྨན་རྩིས་བསྟན་པ་འཛིན་སྐྱོང་སྤེལ་
གསུམ་གྱི་སྒོ་ནས་འགྲོ་དོན་མཁའ་ཡི་ཟླ་བོ་སྨན་རྒྱལ་མི་ཡི་གར་རོལ་རྗེ་བཙུན་
གཡུ་ཐོག་པ་ཆེན་པོའི་ཐུགས་བསྐྱེད་དང་བསྔོ་བས་རྒྱས་བཏབ་པའི་མཐུ་ལས་
བྱུང་བ་གོར་མ་ཆག་པའོ། །
རྗེ་ཐུབ་བསྟན་བྱམས་པ་ཚུལ་ཁྲིམས་བསྟན་འཛིན།
བཀའ་དྲིན་མཚུངས་མེད་འགྲོ་བ་འདྲེན་པའི་དཔལ། ། ཕུར་ལྕོག་བྱམས་
མགོན་སྐུ་ཕྲེང་བཞི་ པའི་ཞབས། ། ཆུང་ནས་ལྗགས་རྩེར་ཨ་ཡིག་རང་བྱོན་
དང་། ། སྤྱི་གཙུག་མཆོད་རྟེན་དབྱིབས་སོགས་ངོ་མཚར་རྨད། ། རྒྱལ་དབང་
མཆོག་གི་ ཕུར་ ལྕོག་ གོང་ མ་ ཡི། །སྐུ་ སྐྱེར་ ངོས་ འཛིན་ དགེ་ ཚུལ་ སྡོམ་ པ་
གནང་། ། རིམ་བཞིན་གཞུང་ཆེན་ལྔ་སོགས་བརྩོན་པས་སྦྱངས། ། ལྷ་རམས་
ཨང་ཀི་ དང༌ པོའི་ མཚན་ སྙན་ ཐོབ། ། རྒྱལ་ དབང་ གཤེགས་ རྗེས་ སྐུ་གདུང་
མཆོད་འབུལ་དང་། ། གསེར་ སྡོང་ དགེ་ལེགས་འདོད་འཇོ་ གསར་བཞེངས་
ཀྱི། ། ཕྱག་འགན་གཙོ་བོ་བཞེས་ཤིང་ཞར་ཞོར་དུ། ། རྒྱལ་དབང་ཐུབ་བསྟན་
རྒྱ་མཚོའི་རྣམ་ཐར་བརྩམས། ། ཕྱིས་སུ་སྒྲུབ་པ་ཁོ་ནར་རྩེ་གཅིག་གཞོལ། །
དགའ་ལྡན་སྙན་བརྒྱུད་གདམས་པའི་བདུད་རྩི་འཁྱིལ། ། འདུལ་འཛིན་ཆེན་
341



པོར་གྱུར་པས་རབ་བྱུང་དང༌། ། བསྙེན་རྫོགས་སྡོམ་པ་གནང་བ་གྲངས་ལས་
འདས། །
མཚུངས་མེད་འདུལ་བ་འཛིན་པ་ཆེན་པོ་ཕུར་ལྕོག་བྱམས་མགོན་སྐུ་ཕྲེང་
བཞི་པ་རྗེ་ཐུབ་བསྟན་བྱམས་པ་ཚུལ་ཁྲིམས་བསྟན་འཛིན་ནི། རབ་བྱུང་བཅོ་ལྔ་
པའི་ལྕགས་གླང་(༡༩༠༡)ལོར་ལྷོ་ཁ་ཟངས་རི་ཁུལ་དུ་སྐུ་འཁྲུངས། དེའི་
སྐབས་རྒྱལ་དབང་རིན་པོ་ཆེས་གཙོས་བླ་གྲྭ་རྣམས་ཀྱིས་སྐྱབས་མགོན་སྐུ་གོང་མ་
མཆོག་གི་ཡང་སྤྲུལ་གང་དུ་འབྱོན་མིན་བཙལ་མཐར་ཟངས་རིའི་ཁང་ཁར་ཞེས་
པའི་ཁྱིམ་ཚང་དེའི་ཁྱེའུ་མཐོང་བ་ཙམ་གྱིས་ཡིད་འཕྲོག་པ་ཞིག་ཡོད་པ་དེའི་
ལྗགས་སྟེང་དུ་ཡི་གེ་ཨ་གསལ་ཞིང་། སྤྱི་གཙུག་ཀྱང་མཆོད་རྟེན་གྱི་དབྱིབས་
མངོན་ སུམ་ དུ་ འདྲ་ བ་ སོགས་ ངོ༌ མཚར་ བའི་ རྟེན་ འབྲེལ་ གྱི་ གནས་ དུ་ མར་
དམིགས་ནས་མོ་ལུང་བརྟག་དཔྱད་ཞིབ་ཕྲ་ཞུས་འབྲས་ལྟར་བྱམས་པ་རྒྱ་མཚོའི་
ཡང་སྲིད་དུ་ངོས་འཛིན་མཛད། ཆུ་གླང་ལོའི་ཆོ་འཕྲུལ་ཟླ་བར་རྒྱལ་བ་སྐུ་ཕྲེང་
བཅུ་གསུམ་པའི་དྲུང་ནས་དགེ་ཚུལ་གྱི་སྡོམ་པ་རྣམ་པར་དག་པ་བཞེས་ཏེ་ཐུབ་
བསྟན་བྱམས་པ་ཚུལ་ཁྲིམས་བསྟན་འཛིན་ཞེས་པའི་མཚན་བཟང་གནང་། དེ་
ནས་སྐབས་ཤིག་རིང་གསེར་བྱེས་གྲྭ་ཚང་དུ་ཆོས་ཞུགས་མཛད་ནས་དགའ་ལྡན་
ཁྲི་ཐོག་དགུ་བཅུ་གོ་བཞི་པ་བྱེས་གཙང་ལྷུན་གྲུབ་བརྩོན་འགྲུས་རིན་པོ་ཆེ་དང༌།
རྒྱ་དཔོན་དགེ་བཤེས་བློ་བཟང་དོན་གྲུབ་བཅས་ལ་བསྟེན་ནས་གཞུང་ཆེན་ལྔར་
སྦྱངས་པ་མཐར་ཕྱིན་པ་མཛད། ༡༩༢༥ལོའི་བོད་ཟླ་དང་པོར་སྨོན་ལམ་གྲྭ་
སྐོར་གནང་ནས་ལྷ་རམས་པ་ཨང་དང་པོའི་མཚན་སྙན་ཐོབ། དེས་ན་རྒྱལ་བ་
ཐུབ་བསྟན་རྒྱ་མཚོ་མཆོག་གིས་ཚད་མཐོའི་བསྔགས་བརྗོད་དང་བརྩི་མཐོང་
མཛད།
ཆུ་བྱ་ལོའི་ཟླ་བཅུ་པའི་གནམ་གང་ཉིན་སྟབས་མི་ལེགས་པར་རྒྱལ་བ་ཐུབ་
བསྟན་རྒྱ་མཚོ་དག་པའི་ཞིང་དུ་གཤེགས་པས་རྗེ་འདི་ཉིད་ནས་སྐུ་གདུང་རིན་པོ་
ཆེར་མཆོད་འབུལ་སོགས་འདས་འཇུག་གི་ཆོ་ག་དང་། གསེར་སྡོང་དགེ་ལེགས་
342



འདོད་འཇོ་གསར་བཞེངས་ཀྱི་ཐུགས་འགན་བཞེས། ཤིང་ཕག་ལོ་ནས་རྒྱལ་བ་
ཐུབ་བསྟན་རྒྱ་མཚོའི་རྣམ་ཐར་རྩོམ་འགོ་བཙུགས། །
མེ་བྱི་ལོར་ལྷོ་ཁ་དང༌། དྭགས་པོ། བྱང་རིགས་རྣམས་སུ་སྐྱབས་མགོན་
སྐུ་ཕྲེང་བཅུ་གསུམ་པ་ཆེན་མོའི་ཡང་སྲིད་རྩད་གཅོད་དུ་ཡང་ཡང་ཕེབས།
དེ་ནས་ཕུར་ལྕོག་རི་ཁྲོད་དུ་སྒྲུབ་པ་ཁོ་ན་ལ་གཞོལ། དགའ་ལྡན་སྙན་
བརྒྱུད་ཀྱི་གདམས་པའི་བདུད་རྩི་ཟབ་མོའི་ཐུགས་དམ་ལ་རྩེ་གཅིག་ཏུ་བསྟར་
བཞིན་སྲིད་འབྱོར་དང་། ཕུན་སུམ་ཚོགས་པའི་ཡོ་ལང་སོགས་ལ་གཏན་ནས་མི་
མཉེས་པར་རྒྱལ་བ་དགྱེས་པའི་རྣམ་ཐར་ཡང་དག་བསྐྱངས། ལྷག་པར་དུ་རྗེ་
འདི་ཉིད་འདུལ་བ་འཛིན་པ་ཆེན་པོ་ཡིན་པས་སྐབས་དེར་རབ་བྱུང་དང་བསྙེན་
རྫོགས་ཀྱི་སྡོམ་པ་མང་ཆེ་བ་བླ་མ་འདི་ཉིད་ཀྱིས་སྒྲུབ་པར་མཛད། མཐར་རབ་
བྱུང་བཅུ་དྲུག་པའི་ས་བྱི་(༡༩༩༨)ལོར་རྭ་སྒྲེང་དུ་སྐུ་གཤེགས་སོ། །
དཀོན་མཆོག་ཆོས་དཔལ་རྒྱ་མཚོ།
ཉེ་དུས་སྔ་འགྱུར་བསྟན་པར་དྲིན་ཆེ་བའི། ། མཁས་པའི་དབང་པོ་ཆོས་
དཔལ་རྒྱ་མཚོ་ནི། ། ལྷ་དང་བླ་མའི་ལུང་བསྟན་བརྟག་འབྲས་ལྟར། ། རྒྱལ་
ཚོགས་འཇིགས་མེད་དཔའ་བོའི་ཁྲི་ལ་བཀོད། ། དགུང་ལོ་བརྒྱད་ནས་དགོངས་
པ་མ་རྫོགས་བར། ། རིས་མེད་དགེ་བའི་བཤེས་གཉེན་སུམ་ཅུ་ཙམ། ། བསྟེན་
ནས་མདོ་སྔགས་གཞུང་ལུགས་ཐམས་ཅད་ལ། ། བརྩོན་པ་དྲག་པོས་བརྡར་ཤ་
དཔྱིས་ཕྱིན་བཅད། ། གནས་མཆོག་དགའ་ཚལ་སྦུག་གི་བཤད་གྲྭ་ན། ། གཞུང་
ཆེན་བཅུ་གསུམ་འཆད་ཉན་གནང་བའི་དུས། ། ཐར་འདོད་ཆར་ཉེའི་ལྷོ་སྤྲིན་
བཞིན་དུ་འཁོར། ། མཁས་ཆེན་འདབ་བྱའི་ཁྱུ་ཚོགས་འདི་ནས་འཕུར། །
མཇལབ་ཙམ་གྱིས་དང་བ་འདྲེན་པ་ཡི། ། དགོན་དང་སྐུ་གསུང་ཐུགས་རྟེན་
343



བཞེངས་པ་དང་། ། ཐོས་ པ་ཙམ་ གྱིས་དད་ སེམས་རབ་སྐྱེ་བའི། ། གསོལ་
འདེབས་བརྩམས་སོགས་མཛད་འཕྲིན་མཁའ་དང་མཉམ། །
ཉེ་བའི་དུས་སུ་སྔ་འགྱུར་བསྟན་པ་ལ་བཀའ་དྲིན་ཆེ་བའི་རྒྱལ་ཚོགས་
དཔའ་བོ་དཀོན་མཆོག་ཆོས་དཔལ་རྒྱ་མཚོ་ནི། རབ་བྱུང་བཅོ་ལྔ་པའི་ས་བྱ་
(༡༩༠༩)ལོར་གྲྭ་ནང་ཨར་ཀ་ཞེས་བྱ་བའི་གྲོང་དུ་འཁྲུངས། ཟལ་རི་ཁྲོད་ཀྱི་
སྐྱབས་རྗེ་འཇིགས་མེད་དཔལ་གྱི་སེང་གེ་དང༌། རང་དགོན་གྱི་རྣམ་སྲས་མདུང་
དམར་ཅན་སོགས་ཀྱི་བརྟག་འབྲས་དང་། ལུང་བསྟན་ལྟར་རྒྱལ་ཚོགས་དཔའ་
བོ་གོང་མའི་ཡང་སྲིད་དུ་ངོས་འཛིན་ཞུས་ནས་དགོན་པར་གདན་དྲངས་ཏེ་
གཙུག་གི་ནོར་བུར་མངའ་གསོལ། ཐོག་མར་རང་དགོན་གྱི་མཁས་པ་རྣམས་
དགེ་རྒན་དུ་བསྟེན་ནས་ཡི་གེ་འབྲི་ཀློག་ནས་འགོ་བརྩམས་ཏེ་སློབ་སྦྱོང་གནང་
དུས་ཐུན་མིན་གྱི་ཤེས་རབ་ལ་བརྟེན་ནས་རིང་པོར་མ་ཐོགས་པར་ཐམས་ཅད་ལ་
བྱང་ཆུབ་པར་གྱུར་ཏེ་ཀུན་ཀྱང་ངོ་མཚར་གྱི་གནས་ལ་བཀོད། དགུང་ལོ་བརྒྱད་
ལ་ཕེབས་ སྐབས་ དཔལ་ སྤྲུལ་ འཇིགས་ མེད་ཆོས་ ཀྱི་ དབང་ པོའི་ དངོས་ སློབ་
སྐྱབས་རྗེ་འཇིགས་མེད་དཔལ་གྱི་སེང་གེའི་དྲུང་ནས་རྒྱལ་བ་ཀློང་ཆེན་གྱི་བླ་མ་
ཡང་ཏིག་དང་། མཁའ་འགྲོ་ཡང་ཏིག ཟབ་མོ་ཡང་ཏིག་གི་དབང་ལུང་དང་།
མཛོད་བདུན་རྩ་འགྲེལ། ངལ་གསོ་སྐོར། འཇིགས་གླིང་གི་དགོངས་གཏེར།
ཀློང་ཆེན་སྙིང་ཐིག་གི་དབང་ལུང་བཅས་ཟླ་གསུམ་ལྷག་ཙམ་རིང་གནས་གཅིག་
དུས་གཅིག་ཏུ་གནང་།
དགུང་ལོ་བཅུ་ལ་ཁྲོ་སྐྱབས་པདྨ་ཀུན་བཟང་གི་དྲུང་ནས་དགེ་ཚུལ་གྱི་སྡོམ་
པ་བཞེས། ཀ་རི་ཀ་ལྔ་བཅུ་པ་དང༌། སུམ་བརྒྱ་པ། ཇོ་བོ་རྗེའི་བྱང་ཆུབ་ལམ་
སྒྲོན་བཅས་ཀྱི་ཁྲིད་དང་། རྡོ་རྗེ་ཕུར་པའི་དབང་ལུང་ཡང་གསན། དགུང་ལོ་
བཅུ་གཉིས་ནས་བཟུང་ལོ་གསུམ་ལྷག་ཙམ་རིང་ལྷ་ས་སྨན་རྩིས་ཁང་དུ་ཕེབས་
ནས་མཁས་དབང་མཁྱེན་རབ་ནོར་བུ་གཙོ་བོར་གྱུར་པའི་སློབ་དཔོན་དུ་མ་
བསྟེན་ནས་དག་ཡིག་དང༌། སུམ་རྟགས། མངོན་བརྗོད། སྙན་ངག སྐར་
་
344



རྩིས་སོགས་ ཐུན་ མོང་ གི་ སྐུ་ ཡོན་ རྣམས་ གསན་ བཞེས་ ལེགས་ པར་ མཛད།
དགུང་ལོ་བཅུ་བདུན་ལ་འབྲས་ཡུལ་སྐྱེད་ཚལ་གྱི་བཤད་གྲྭར་ཕེབས་ནས་ཁམས་
ཀྱི་བླ་མ་གཞན་ཕན་སྣང་བའི་སློབ་མ་ཐུབ་བསྟན་རྒྱལ་མཚན་རིན་པོ་ཆེ་སོགས་
ཀྱི་དྲུང་ནས་གཞུང་ཆེན་བཅུ་གསུམ་ལ་ལོ་ལྔ་ལྷག་ཙམ་རིང་ཉིན་མཚན་ལྟོས་མེད་
ཀྱི་ཐུགས་བརྩོན་ཆེན་པོ་གནང་བས་མཁས་པའི་དབང་པོར་གྱུར། །
དགུང་ལོ་ཉི་ཤུ་རྩ་གསུམ་ལ་བསམ་ཡས་སུ་ཕེབས་ནས་རྫོགས་ཆེན་བླ་མ་
སྤྲུལ་སྐུ་དྲི་མེད་འོད་ཟེར་ལས་རྒྱུད་འབུམ་དང་རྫོགས་ཆེན་གྱི་ཆོས་འགའ་གསན།
དགུང་ལོ་ཉི་ཤུ་རྩ་བཞི་དང་རྩ་ལྔ་གཉིས་ལ་སྤྲུལ་སྐུ་དྲི་མེད་ཀྱི་ལུང་བྱང་ལྟར་
དབོར་དཀར་བྲག་དང༌། བསམ་ཡས་མཆིམས་ཕུ། སྒྲགས་ཡང་རྫོང་སོགས་སུ་
བསྙེན་སྒྲུབ་གནད་སྨིན་མཛད། དགུང་ལོ་ཉི་ཤུ་རྩ་དྲུག་ནས་རྩ་བདུན་བར་ཤུག་
གསེབ་རྗེ་བཙུན་རིན་པོ་ཆེའི་དྲུང་ནས་ཞི་བྱེད་ཀྱི་སྐོར་དང༌། ཡང་ཏིག་ནག་
པོའི་ཁྲིད་སྐོར་ཚང་མ་ཞུ་གནང་མཛད་དེ་མུན་མཚམས་སུ་ཟླ་བ་ཁ་ཤས་བཞུགས་
པས་ བོགས་ ཐོན་དང་། ལམ་རྟགས་ སོགས་ གང་ སར་ ངོ་ མཚར་ཆེ་བ་ བྱུང་།
དགུང་ལོ་ཉི་ཤུ་རྩ་བདུན་ལ་བླ་མ་གོང་མའི་བཀའ་སློབ་ལྟར་རྒྱལ་ཚོགས་དགོན་
དུ་དབྱར་གནས་རྒྱས་པ་གསར་འཛུགས་གནང་།
དགུང་ལོ་ཉེར་དགུ་ལ་གངས་རི་ཐོད་དཀར་དུ་རྫོགས་ཆེན་གྱི་བླ་མ་རྟ་
མགྲིན་གྱི་སྤྲུལ་པར་གྲགས་པ་ངག་དབང་ནོར་བུ་ལས་ཀློང་ཆེན་སྙིང་ཐིག་གི་
དབང་དང་། རྫོགས་ཆེན་གྱི་ཁྲིད་ཡིག རྒྱབ་ཆོས་སྐོར་ལེ་ལག་དང་བཅས་པ་
གསན། དགུང་ལོ་སུམ་ཅུའི་ཐོག་ཨ་ཚོམ་འབྲུག་པའི་སློབ་རྒྱུད་སྐྱབས་རྗེ་སྐྱེ་མེད་
རིན་པོ་ཆེ་ནས་སྙིང་ཐིག་ཡ་བཞི་དང་། རྩ་གསུམ་གྱི་དབང་ལུགས་ཡོངས་སུ་
རྫོགས་པར་ཞུས་པ་སོགས་སྔ་ཕྱིར་ས་ཆ་ག་ས་གང་དུ་མཁས་དབང་བཅུ་ཕྲག་
གསུམ་ལ་ཉེ་བ་བསྟེན་ནས་འཆད་རྩོད་རྩོམ་གསུམ་ གྱི་མཁས་ པའི་ གོ་ འཕང་
བདག་གིར་བཞེས་ཏེ་རང་དགོན་རྒྱལ་ཚོགས་ཀྱི་བཤད་གྲྭ་དགའ་ཚལ་སྦུག་ཏུ་
འཆད་ཁྲིད་གནང་བས་རྒྱལ་ཚོགས་དགོན་གྱི་དཔེ་ཆ་བ་ཙམ་མ་ཟད་ད་དུང་
345



འབྲུག་ཡུལ་དང༌། གཙང་རོང་། འབྲས་སྤུངས། བསམ་ཡས། ཤུག་གསེབ།
ཚུར་འདུས་སོགས་ཀྱི་སློབ་མའང་མང་དུ་འདུས་ཤིང་། ཕྱིས་སྟག་ལུང་སྤྲུལ་སྐུ་
དང༌། ཤུག་གསེབ་སྤྲུལ་སྐུ། རྫོགས་ཆེན་པདྨ་རིག་འཛིན་གྱི་གཅུང་པོ་ཨ་པ་
སྤྲུལ་སྐུ། ནོར་བུའི་རིན་པོ་ཆེ། མཁས་དབང་སྟོབས་རྒྱལ་དང་སྐལ་ལྡན་ཡེ་
ཤེས་སོགས་མཁས་པའི་དབང་པོ་མང་དུ་བྱུང་། དེ་བཞིན་དམ་པ་འདིས་དགའ་
ཚལ་སྦུག་ གི་འདུ་ ཁང༌ སྟེང་ ཐོག་ གཟིམ་ཆུང་ དང་ བཅས་ པ་ གསར་ བཞེངས་
གནང་བ་དང༌། དགོན་པ་ཡས་མས་གཉིས་སུ་གསེར་ཟངས་ལས་གྲུབ་པའི་གུ་
རུ་སྣང་སྲིད་ཟིལ་གནོན་གྱི་སྐུ་རིན་ཆེན་སྣ་ཚོགས་ཀྱི་རྒྱན་ལྡན་སྐུ་ཚད་ཐོག་ས་
གཉིས་ཙམ་ཡོད་པས་གཙོས་སྐུ་རྟེན་མང་པོ་དང་། གྲུབ་མཐའ་རིས་མེད་ཀྱི་
གླེགས་བམ་ཕལ་མོ་ཆེ་གསུང་རྟེན་དུ་གསར་སྐྲུན་གནང་བ་དད་ལྡན་དང་བ་
འདྲེན་པའི་མིག་རྒྱན་དང་། འབྱོར་ལྡན་བསོད་ནམས་གསོག་པའི་ཞིང་མཆོག་
ཏུ་གྱུར། །
གསུང་རྩོམ་ཡང་མང་དུ་ཡོད་ཀྱང་འགའ་ཞིག་ལས་པར་དུ་བརྐོས་མེད་
པས་ཕལ་མོ་ཆེ་མེ་ལྷའི་ཞལ་དུ་ཕུལ་ཟིན་ཡང་དད་ཅན་སློབ་མ་ཚོས་གང་ལྷག་
བསྡུ་རུབ་ཞུས་ པ་ པོད་ཆུང་ གཅིག་ དེང་ཡང་དགའ་ཚལ་དགོན་ དུ་ བཞུགས།
མདོར་ན་དམ་པ་འདིའི་བཀའ་དྲིན་ལས་རྒྱལ་ཚོགས་དང་དགའ་སྦུག་དགོན་
ཡས་མས་གཉིས་ལུང་གི་ཆོས་བཀའ་བསྟན་བཅོས་ལ་འཆད་ཉན་དང་། རྟོགས་
པའི་ཆོས་བསླབ་པ་གསུམ་ལ་སྒྲུབ་པ་ཉམས་ལེན་གྱི་སྒོ་ནས་སངས་རྒྱས་ཀྱི་བསྟན་
པ་རིན་པོ་ཆེ་འཛིན་སྐྱོང་སྤེལ་གསུམ་གྱི་མཛད་འཕྲིན་དབྱར་མཚོ་ལྟར་རྒྱས་པའི་
བཤད་སྒྲུབ་ཀྱི་ར་བ་ཆེན་པོ་ཞིག་ཏུ་གྱུར།
ཕྱིས་དགོས་དབང་ཁྱད་པར་ཅན་ཞིག་ལ་དགོངས་ནས་མཁའ་འགྲོའི་
མཚན་རྟགས་དང་ལྡན་པའི་བཙུན་མ་བསོད་ནམས་སྒྲོལ་མ་ཕྱག་རྒྱར་བཞེས་པ་
ལ་རིགས་ཀྱི་མྱུ་གུ་གཉིས་བྱུང་བའི་གཅེན་དགེ་མིང་པ་འཇིགས་མེད་དཔལ་ལྡན་
བཟང་པོ་དང་། གཅུང་སྨྱུག་འཛིན་པ་ཁོ་བོ་ཡིན།
346



དེ་ལྟ་བུའི་མཛད་པ་མཐའ་དག་མཐར་ཕྱིན་ཏེ་རབ་བྱུང་བཅུ་དྲུག་པའི་ས་
ཁྱི་( ༡༩༥༨)ལོར་བདག་གི་ཡབ་ཆེན་འགྲོ་བའི་ཉི་མ་དགོངས་པ་ཆོས་དབྱིངས་
སུ་ཐིམ་མོ། །
ཡར་འབྲོག་རྨོ་བོ་ལགས།
ས་སྐྱའི་འབག་མོ་གསོན་འདྲེ་དམ་བཏགས་ཞེས། ། ཐོས་པ་ཙམ་གྱིས་
སྙིང་རྩ་འདར་བྱེད་ པ། ། གངས་ ཅན་ དམངས་ཁྲོད་ངག་ ནས་ ངག་བརྒྱུད་
དེ། ། གང་སར་ཁྱབ་པས་ཕ་གཏམ་བུ་ལ་འཇགས། ། གལ་སྲིད་དམ་བཏགས་
འབག་མོ་ཤོར་སོང་ན། ། དེ་བས་འཇིགས་སྐྲག་རླུང་ཆེན་ཡོངས་འཚུབ་སྟེ། །
ཤོར་བའི་འབག་མོ་ཚུར་བཀུག་མ་ཐུབ་རིང༌། ། ཞེད་སྣང་དོགས་པའི་ཐག་པས་
མི་ཀུན་བཅིངས། ། མི་ནས་འདྲེ་འམ་ཡང་ན་ལྷ་དང་ཀླུར། །གྱུར་བའི་གཏམ་
དེ་བདེན་ནམ་རྫུན་ཡང་རུང་། ། གནའ་བོའི་དུས་ནས་སྐྱེ་བོའི་སྙིང་གི་ངོས། །
བྲིས་པར་ཟིན་པས་འཕྲལ་དུ་བསུབ་པར་དཀའ། ། འོན་ཏེ་ཚན་རྩལ་བསྟན་པ་
དར་བ་དང་། ། སྤྱི་ཚོགས་ཡར་ཐོན་དུས་རབས་འཕེལ་རྒྱས་ཀྱི། ། དེང་གི་དུས་
འདིར་རི་བོང་ཅལ་འདྲོགས་ཀྱི། ། འཁྲུལ་བ་སྤངས་ཏེ་དངོས་གཙོར་བསྟན་པ་
གལ། ། །
ཁོང་ནི་ལྷོ་ཁའི་ཡར་འབྲོག་ཏུ་ ༡༩༡༡ལོར་འཁྲུངས། གང་སར་འབག་
མོ་གསོན་འདྲེ་མ་ཞེས་གྲགས་ཆེ་བས། ས་སྐྱའི་བདག་ཆེན་ངག་དབང་མཐུ་
སྟོབས་དབང་ཕྱུག་གིས་ ༡༩༩༨ ལོར་སྣ་མཁར་རྩེར་དམ་ལ་བཞག་ (བཏགས་)
པར་གྲགས། དེ་ཡང་དེ་སྔ་ཀུན་ཏུ་གྲགས་པའི་ས་སྐྱའི་འབག་མོ་བྱ་བ་སྟེ་གསོན་
འདྲེ་མ་འབག་མོ་མུས་མོ་སྲིད་སྐྱིད་ མ་ དང་། འབག་མོ་ནམ་མཁའ་སྒྲོལ་མ།
འབག་མོ་ཤངས་མོ་རྡོ་རྗེ་བུ་ཁྲིད་སོགས་མང་དུ་ཡོད་པ་རིམ་བྱུང་ས་སྐྱའི་བླ་མས་
347



དམ་དུ་བཏགས་པ་ལས། ཡར་འབྲོག་རྨོ་བོ་ལགས་ནི་དམ་འདོགས་ཕྱི་ཤོས་དེ་
-ཡིན། །
ཁོང་རྣམས་འབག་མོ་སྟེ་ གསོན་འདྲེ་མར་ གྲགས་ པས་ཁོང་ཚོའི་འབག་
གསོབ་སྟེ་གཟུགས་བརྙན་ལ་བརྟག་ནས་ཡོ་བའམ་འགྱེལ་བ་བྱུང་ན་ཕྱིར་ཤོར་
བར་གསུངས་ཏེ་བོད་ཧྲིལ་ པོར་ འབག་ མོ་ ཤོར་ བས་ ལྷམ་ ཟོན་ པ་ དང་། སྐྱེ་
རགས། ལྷམ་སྒྲོག་སོགས་རྙེད་ན་སྒྲུག་མི་རུང་བ་དང༌། བུད་མེད་སླེ་པོ་འཁུར་
བ་འཕྲད་ན་སྐད་ཆ་ཚིག་གཅིག་ཀྱང་བཤད་མི་ཆོག་པའི་བཀའ་རྒྱའང་བཀྲམ་
སྲོལ་ཡོད། དེ་ནས་ས་སྐྱ་བླ་མས་འབག་མོ་ཕྱིར་བཀུག་ཐུབ་ཚེ་བཀའ་རྒྱ་བརྩི་མི་
དགོས་ཟེར་གྱི་ཡོད། ཡང་ཁོང་རྣམས་གསོན་འདྲེ་མ་ཡིན་པའི་གཏམ་ཡང་གང་
སར་ཁྱབ་ཀྱང་དེ་སྔ་མངོན་གསལ་དུ་ཤོད་ཕོད་མཁན་ཧ་ཅང་ཉུང་། །
དེ་ཡང་ཕྱོགས་གཅིག་ནས་བཤད་ན་ཁོང་རྣམས་འབག་མོའམ་གསོན་འདྲེ་
མ་ཡིན་ཤས་ཆེ་ཡང་། ཕྱོགས་གཞན་ཞིག་ནས་ བསམས་ན། དཔོན་ རིགས་
རྣམས་དང་བླ་མ། དགེ་བཤེས། གཏེར་སྟོན། གདུང་རྒྱུད་པ། སྔགས་པ་
སོགས་ཀྱིས་རང་ཉིད་ལ་བསྟུན་ཞིང་འདུན་མར་ལོན་པའི་སྐྱེས་མར་བདག་མོ་
དང༌། མཁའ་འགྲོ་མ། ལྷ་ལྕམ། རིགས་ལྡན་མ། མཚན་ལྡན་མ། ཕྱག་རྒྱ་མ།
གཏེར་ཡུམ་སོགས་མིང་སྙན་མང་པོ་འདོགས་པ་དང༌། ཐུགས་ལ་བབས་ཀྱང་
ཐུགས་འདོད་སྐོང་མ་ཉན་གྱི་སྐྱེས་མར་གསོན་འདྲེ་མ། འབག་མོ། བདུད་མོ།
ཤ་ཟ་མོ། དམེ་མོ། སྲིན་མོ། འདྲེ་མོ་སོགས་མིང་ངན་མང་པོ་ཞིག་བཏགས་
ནས་སྤྱི་ཚོགས་ཐོག་མཐོང་ཆུང་བྱེད་པའི་སྲོལ་ཞིག་ཀྱང་ཡོད་པས་ཡང་སྙིང་ཁོང་
རྣམས་འབག་མོའམ་གསོན་འདྲེ་ཡིན་མིན་དཔྱད་པ་བྱེད་པ་འདིར་སྐབས་སུ་མ་
བབས་ཀྱང་གང་ལྟར་ཁོང་རྣམས་ཀྱང་ཀུན་ཏུ་གྲགས་པའི་མི་སྣ་དམིགས་བསལ་
ཅན་ཞིག་ཡིན་པ་བསྙོན་དུ་མེད་པས་འདིར་ཡར་འབྲོག་རྨོ་བོ་ལགས་ཀྱི་ལོ་རྒྱུས་
མདོར་བསྡུས་བཀོད་པ་ལགས་སོ། །
348



གྲུབ་དབང་པདྨ་ རིག་འཛིན་སྐུ་ཕྲེང་དྲུག་པ།
རྫོགས་ཆེན་གྲུབ་ དབང་ པདྨ་ རིག་འཛིན་གྱི། །སྐུ་ ཕྲེང་ དྲུག་ པ་ སྲིད་
གསུམ་དབང་བསྒྱུར་ནི། ། ཆུང་ནས་མཁྱེན་རབ་རྣམ་དཔྱོད་ཟླ་བྲལ་བས། །
རིག་པའི་གནས་ཀུན་ཚེགས་མེད་དགོངས་དབྱིངས་ཆུབ། ། ཡོངས་འཛིན་ངེས་
པ་དོན་གྱི་རྡོ་རྗེ་འཆང༌། ། ཡོན་ཏན་མགོན་པོ་ལ་སོགས་བྲལ་མེད་བསྟེན། །
ཀློང་ཆེན་མཛོད་བདུན་སྙིང་ཐིག་ཡ་བཞི་སོགས། ། མན་ངག་གསན་བསམ་རྒྱ་
མཚོའི་ཕ་ མཐར་ སོན། ། བཅུ་ བདུན་ ལོ་ ནས་ བསྟན་ སྲིད་ ཐུགས་ འགན་
བཞེས། ། རླབས་ཆེན་རྟེན་བཞེངས་མཛད་འཕྲིན་གང་སར་ཁྱབ། ། ཐམས་
ཅད་གང་སྣང་བརྡ་དང་དཔེ་ཆར་ཤར། ། འཆད་རྩོད་རྩོམ་མཁས་གྲགས་པའི་
རྔ་ཆེན་ལྡིར། ། དགུང་ལོ་ཉི་ཤུར་དབུས་ཕེབས་མཆོད་མཇལ་མཛད། ། རྒྱལ་
དབང་མཆོག་གིས་མ་ཧ་ཧོ་ཐོག་ཐུའི། ། མཚན་གྱི་ཅོད་པན་གསོལ་བ་བདག་
གིར་བཞེས། ། དགུང་ལོ་ཉེར་ལྔར་གཟུགས་སྐུའི་བཀོད་པ་བསྡུས། །
ལྷོ་ཕྱོགས་དཔལ་གྱི་ཙ་རི་ཏྲ་དཔའ་བོ་དང་མཁའ་འགྲོ་རང་བཞིན་གྱིས་
འདུ་བའི་གནས་མཆོག་ཏུ། རྗེ་གོང་མའི་ལུང་ལས། “ཁྱད་པར་གནས་མཆོག་
དཔལ་གྱི་བསམ་ཡས་ཀྱི། བྱང་ནས་བྱང་དུ་བསྙེགས་པའི་གྲོང་ཁྱེར་དུ། ཐབས་
ཤེས་ཨི་ཨུར་ཞུགས་པའི་མིང་ཡིག་དང༌། སུ སྐྱེ་དྷེ་བ་ཞེས་གྲགས་གཙང་མའི་
རིགས། ཞུགས་ དང་ བལྟམས་ པའི་ མཚན་ ལྟས་ གསར་དུ་ངོམས། སྐྱེ་ཀུན་
འབྲེལ་བའི་ལྷ་མཆོག་དྲེགས་པའི་རྗེ། མཐུ་ཆེན་སྲུང་མའི་དབང་པོ་སྡེ་བཞི་ཡི།
མི་འདའ་རྡོ་རྗེའི་ཐ་ཚིག་གཉན་པོ་ཡིས། མི་རིང་གདན་ས་འཛིན་པའི་དཔལ་
དུ་ཤར།”ཞེས་སོགས་དང་། དམ་པ་དུ་མའི་བསླུ་མེད་རྡོ་རྗེའི་ལུང་བྱང་མང་པོ་
349



ནས་དགོངས་པ་གཅིག་དང་དབྱངས་གཅིག་གིས་བསྔགས་པ་ལྟར་གྲུབ་དབང་
པདྨ་རིག་འཛིན་སྐུ་ཕྲེང་དྲུག་པ་འདི་ཉིད་རབ་བྱུང་བཅུ་དྲུག་པའི་ཤིང་ཕག་
(༡༩༣༥)ལོར་རིགས་རུས་ཁྱད་པར་ཅན་དུ་ཡ་མཚན་ངོ་མཚར་གྱི་ལྟས་བཟང་
དུ་མ་དང་བཅས་སྐུ་འཁྲུངས། སྐུ་བྱིས་པའི་དུས་ནས་འབྲི་ཀློག་སོགས་བརྡ་
དང་། རྟགས་ཙམ་གྱིས་མཁྱེན་ཞིང་མཁྱེན་རབ་དང་རྣམ་དཔྱོད་འགྲན་ཟླ་བྲལ་
བས། ཐ་མལ་གྱི་སྐྱེ་བོས་ལོ་ཟླ་དུ་མར་འབད་པའི་གནས་ཀྱང་གཟིགས་པ་ཙམ་
གྱིས་མཁྱེན་ནས་བཅུ་ཕྲག་རིག་པའི་གནས་ཡན་ལག་དང་བཅས་པ་ངལ་བ་མང་
པོའམ་དུས་ཡུན་རིང་པོའི་ངལ་བ་ལ་བརྟེན་མི་དགོས་པར་དགོངས་དབྱིངས་སུ་
ཆུབ་པ་སྟེ། ངེས་པ་དོན་གྱི་རྡོ་རྗེ་འཆང་ཆེན་པོ་རྟ་མགྲིན་ཡོན་ཏན་མགོན་པོ་
དུས་ཀུན་འབྲལ་བ་མེད་པར་བསྟེན་ཅིང་། ཞབས་པད་མཉེས་པ་གསུམ་གྱིས་
བསྙེན་ནས་སྔོན་འགྲོ་ཀུན་བཟང་བླ་མའི་ཞལ་ལུང་དང༌། ཀློང་ཆེན་མཛོད་
བདུན། སྙིང་ཐིག་ཡ་བཞི་ལ་ སོགས་ པའི་མན་ངག་ཟབ་ཁྲིད་ཀྱི་སྐོར་སོགས་
གསན་བསམ་རྒྱ་མཚོའི་ཕ་མཐར་བདེ་བླག་སོན།
དགུང་ལོ་བརྒྱད་པར་དམ་པའི་ཆོས་འདུལ་བ་ལས་རབ་ཏུ་བྱུང་བས་ཐོག་
མར་གསུམ་ལྡན་འདུས་པའི་དགེ་འདུན་པ་སྟོང་ཕྲག་མང་པོ་འཚོགས་པའི་བུམ་
སྒྲུབ་ཆེན་མོའི་དབུ་བཞུགས་མཛད་དེ་གནས་དུས་སྟོན་འཁོར་ཕུན་སུམ་ཚོགས་
ཤིང་། གནམ་ལ་ཉི་ཟླ་སྐར་གསུམ་འཛོམས་པ་དང་། དགུན་གྲང་བའི་སྒང་
ཡིན་ཡང་དབྱར་རྔའི་སྒྲ་ལྡིར་ཞིང་ཨུག་ཆོས་མེ་ཏོག་བཞད་པ་སོགས་ལྷར་བཅས་
ཆེ་དགུའི་གཙུག་གིས་བཏུད་པའི་མཆོག་གི་རྡོ་རྗེ་སློབ་དཔོན་དུ་ཁྲིར་ཕེབས། དེ་
ཉིད་བཅུ་དང་རང་བཞིན་བརྒྱད་ལ་སོགས་པ་རྡོ་རྗེ་ཐེག་པ་རང་གཞུང་ནས་ཇི་
ལྟར་འབྱུང་བ་བཞིན་གྱི་ཡོན་ཏན་དང་མཚན་ཉིད་ཐམས་ཅད་མ་ཚང་བ་མེད་
པས་སྐལ་ལྡན་ལས་ཅན་འདུས་པ་དང་པོའི་འཁོར་གྱི་འདུལ་བྱ་རྣམས་སྨིན་གྲོལ་
གྱི་ལམ་ལ་བཀོད། དགུང་ལོ་བཅུ་ནས་འཇམ་མགོན་ཆོས་ཀྱི་བློ་གྲོས་རིགས་ཀྱི་
བདག་པོར་བཀུར་བ་དང་། མཁན་ཆེན་པདྨ་ཐེག་མཆོག་བློ་ལྡན། འཁྲུལ་ཞིག་
350



ཀུན་དགའ་དཔལ་ལྡན། ཉི་གྲགས་རིན་པོ་ཆེ་ཐུབ་བསྟན་བཤད་སྒྲུབ་བསྟན་
པའི་ཉི་ མ། གླིང༌སྤྲུལ་ཐུབ་བསྟན་ཉིན་བྱེད་རྒྱ་མཚོ། རྒྱལ་རོང་ནམ་སྤྲུལ་
མཁན་ཟུར་ཐུབ་བསྟན་སྙན་གྲགས། མཁན་ཟུར་པདྨ་ཚེ་དབང་། རྫ་ལྕང་མའི་
མཁན་པོ་ཐུབ་དགའ། མི་ར་པདྨ་ནོར་བུ། དགེ་བའི་བཤེས་གཉེན་ཚུལ་ཁྲིམས་
བློ་གྲོས། ཡབ་རྗེ་ངག་དབང་ནོར་བུ།(འདི་ཁོང་གི་ཡབ་ཡིན།)འབྲི་གུང་གཏེར་
ཆེན་སོགས་དམ་པ་དུ་མའི་ཞབས་ལ་གཏུགས་ཏེ་གསར་རྙིང་རིས་སུ་མ་ཆད་པའི་
དབང་ལུང་མན་ངག་ཁྲིད་རྒྱུན་སྨིན་གྲོལ་རྒྱབ་བརྟེན་དང་བཅས་པ་བུམ་པ་གང་
བྱོའི་ཚུལ་དུ་ཐུགས་ཉམས་སུ་བཞེས། ཡི་དམ་སོ་སོའི་བསྙེན་སྒྲུབ་མཐར་ཆགས་
སུ་མཛད་པས་གྲུབ་རྟགས་མངོན་དུ་གྱུར།
དགུང་ལོ་བཅུ་བདུན་ནས་བདག་ཅག་གི་རིགས་ཀྱི་བདག་པོ་བཀའ་དྲིན་
གསུམ་ལྡན་གྱི་འཁོར་ལོའི་མགོན་པོ། དོན་གྱི་ཕྱིར་མཚན་ནས་སྨོས་ན་ཨོ་རྒྱན་
འཇིགས་བྲལ་བྱང་ཆུབ་རྡོ་རྗེ་སྲིད་གསུམ་དབང་བསྒྱུར་མཚུངས་པ་མེད་པའི་སྡེ་
ཞེས་མཚན་གྱི་བ་དན་སྲིད་པའི་རྩེ་མོར་གཡོ་བ་དེ་ཉིད་མི་འཇིགས་གདོང་ལྔས་
བཏེགས་པའི་གསེར་ཁྲིར་ཕེབས་ཏེ་བསྟན་སྲིད་ཀྱི་ཐུགས་འགན་བཞེས། ཆོས་
ཁྲིམས་དར་ གྱི་ མདུད་ པ་ སྡོམ་ གསུམ་ གནང་ བཀག་གི་ བཅའ་ ཁྲིམས་ ལ་ གཞི་
བཟུང་རྟེན་བཞེངས་ཀྱི་མཛད་པ་རླབས་ཆེན་གྱི་དབུ་བརྩམས།
གྲུབ་དབང་རྫོགས་ཆེན་པའི་ཆོས་བརྒྱུད་འཛིན་པའི་བུ་དགོན་ཉིས་བརྒྱ་
དང་བཅོ་ལྔ་ལྷག་ཙམ་སྤེལ་བ་སོགས་མཛད་འཕྲིན་ནམ་མཁའི་ཕྱོགས་མཐར་
ཁྱབ། མཁྱེན་རབ་ཀྱི་རྩལ་འབར་ཞིང་སྤོབས་པའི་གཏེར་བརྒྱད་གྲོལ་བས་དབུ་
ཕར་འདུལ་མངོན་དང་། རྒྱུད་རྒྱལ་གསང་བའི་སྙིང་པོ། ཡོན་ཏན་རིན་པོ་
ཆེའི་མཛོད་སོགས་རྒྱ་བོད་མདོ་སྔགས་ཀྱི་གཞུང་ལུགས་མང་པོ་ཐུགས་ཐོག་ནས་
འཆད་སྤེལ་མཛད་ཅིང་། གང་སྣང་བརྡ་དང་དཔེ་ཆར་ཤར་ནས་འཆད་རྩོད་
རྩོམ་པར་ཐོགས་པ་མི་མངའ་བས་མཁས་པའི་ཕུལ་དུ་ཕྱིན།
སྒོམ་དོན་གྱི་ཡེ་ཤེས་མངོན་དུ་གྱུར་པའི་གྲུབ་རྟགས་གདུལ་བྱ་ཐུན་མོང་
351



བའི་ངོར་ཡང་རྡོ་ལ་ཞབས་རྗེས་བཞག་པ་དང༌། ན་བཟའི་དུམ་བུ་ཙམ་གྱིས་
ཀྱང་ནད་གདོན་དང་མཚོན་གྱི་འཇིགས་པ་འགོག་པ། གཞན་སྣང་དབང་དུ་
བསྡུ་བའི་ཏིང་འཛིན་གྱི་སྡེ་བརྒྱད་ལས་ལ་འདུ་བས་ཅི་བཅོལ་གྱི་འཕྲིན་ལས་སྒྲུབ་
པ་སོགས་ཐུན་མོང་དང་ཐུན་མོང་མ་ཡིན་པའི་མཛད་པ་ངོ་མཚར་བསམ་གྱིས་མི་
ཁྱབ།
དགུང་ལོ་ཉི་ཤུ་པར་དབུས་སུ་ཕེབས། ཇོ་བོ་ཤཱཀྱ་རྣམ་གཉིས་ཀྱིས་གཙོས་
པའི་སྐུ་གསུང་ཐུགས་རྟེན་དང་། ལྷ་ཁང་། དགོན་སྡེ། སྒྲུབ་གནས་མཐའ་
འདུལ་དང་ཡང་འདུལ། རུ་གནོན་གྱི་གཙུག་ལག་ཁང་ལ་སོགས་པར་མཆོད་
མཇལ་མཆོད་འབུལ་དང་འབྲེལ་ ཐུབ་བསྟན་དར་ཞིང་རྒྱལ་ཁམས་བདེ་བའི་
ཐུགས་སྨོན་མཛད། གོང་ས་ ཐམས་ ཅད་མཁྱེན་གཟིགས་ཆེན་པོ་མཆོག་གིས་
“མ་ཧ་པཎྜི་ཏ་ཨེར་ཏི་ནི་ཧོ་ཐོག་ཐུ་”ཞེས་པའི་མཚན་གྱི་ཅོད་པན་གསོལ། ཆེན་
པོར་འོས་པའི་ཡོ་ཆས་སྣ་ཚོགས་ཀྱིས་ཆོས་སྲིད་ཀྱི་ཁྲི་འཕང་མཐོན་པོར་གཟེངས་
སུ་བསྟོད་པ་བདག་གིར་བཞེས།
དབུས་གཙང་ ཁམས་ གསུམ་ གྱི་ དགོན་ ཁག་ དང་ ཆོས་ སྡེ་ ཚང་ མར་ སྐུ་
འགྱེད་དང༌། གསོལ་འདྲེན། རྟེན་བཞག་སོགས་གྱ་ནོམ་པའི་ལེགས་འབུལ་
བཏབ་ཅིང་སྨོན་ལམ་དང་། ཐུགས་དམིགས་རྣམ་པར་དག་པས་ཕྱི་ཕྱག་མཛད།
དེ་ནས་གདན་སར་ཆིབས་ཁ་བསྒྱུར་ནས་སྔར་ས་ཡོམ་དང་མེ་ཡིས་འཇིགས་པས་
གྲུབ་དབང་སྔ་མ་སྐུ་ཕྲེང་ལྔའི་རིང་གི་གདན་ས་ཉམས་ཤིང་། ལྷ་ཁང་དང་རྟེན་
གསུམ་ཞིག་རལ་དུ་གྱུར་བ་ཕལ་མོ་ཆེ་སོར་ཆུད་པ་མཛད་ཐོག ཕན་དང་བདེ་
བའི་འབྱུང་གནས་རྒྱལ་བའི་བསྟན་པ་རིན་པོ་ཆེ་འཇིག་རྟེན་གྱི་ཁམས་སུ་ཡུན་
ནས་ཡུན་དུ་གནས་པ་དང༌། དེ་འཛིན་གྱི་སྐྱེས་བུའི་ཚོགས་རྣམས་ཞབས་པད་
བསྐལ་བརྒྱར་བརྟན་ཞིང༌། འགྲོ་ལ་ཕན་པའི་ཐུགས་བསྐྱེད་རླབས་པོ་ཆེ་དུས་སུ་
སྨིན་པའི་ཕྱིར། རྒྱལ་ཁམས་སྤྱིའི་ཞབས་རིམ་སོགས་སུ་ཐུགས་འདུན་གནང་སྟེ།
གསེར་ཟངས་ ལས་ གྲུབ་ པའི་ སྟོན་ པ་ ཐུབ་ པའི་ དབང་པོའི་ སྐུ་ བརྙན་ ཁང་
352



བརྩེགས་གསུམ་པ་དང༌། སྙིང་ཐིག་རྩ་བ་གསུམ་གྱི་སྐུ་བརྙན། རིན་ཆེན་སྣ་
ཚོགས་ལས་གྲུབ་པའི་ཟངས་མདོག་དཔལ་རིའི་ཞིང་བཀོད་ཀྱི་བློས་བསླངས་ངོ༌
མཚར་གྱི་དཔལ་འབར་བ་གསེར་དང་དངུལ་ལས་གྲུབ་པའི་མཆོད་རྟེན་ཆེན་པོ་
དག་དང་། གྲུབ་དབང་གོང་པ་རྣམ་ལྔའི་སྐུ་བརྙན་བཅས་གསར་བསྐྲུན་དང་།
བླ་མ་དགོངས་པ་འདུས་པས་གཙོས་པའི་མཆོད་ཁག་བཅུ་གསུམ་ཅན་གྱི་གཏེར་
སྒྲུབ་ཆེན་མོ་རྒྱུན་བཞག་དང་། སྔར་སྲོལ་ལོ་རེའི་མར་མེ་འབུམ་གྱི་ཁར་མར་མེ་
ཆིག་ཁྲི་ཁ་སྐོང་དང་བཅས་པ་རྒྱུན་འཛུགས་མཛད། སྔར་ཡོད་དུས་དང་སྒྲུབ་
པའི་མཆོད་པ་ཁག་གི་འཚོགས་འཛུགས་ཀྱི་རྟེན་རྩ་སོ་སོར་ཟང་ཟིང་གི་ཁ་སྣོན་
འབོར་ཆེན་གནང་།
བཤད་གྲྭ་ བ་ བརྒྱ་ དང༌། སྒྲུབ་ གྲྭ་ བ་ བརྒྱད་ བཅུ་ རྒྱུན་ བཞག་ དང་།
མགོན་ཁང་དབང་དྲག་རོལ་པ་གསོལ་ཀ་གྲྭ་ཚང་དང་བཅས་པ། ཞི་ཁྲོའི་ལྷ་
ཁང་དང་། དགེ་བར་ལྷ་ཁང་། རྟེན་དང་བརྟེན་བཅས་པ། དགོངས་འདུས་
དང་ཞི་ཁྲོའི་སྒྲུབ་ཆེན། འཆམ་སྲོལ་དང་བཅས་པ་གསར་འཛུགས་གནང་རྒྱུའི་
རྨང་བཏིང་། དགུང་ལོ་ཉེར་གཅིག་པར་བསྙེན་པར་རྫོགས་ཏེ། ཕྱི་སོ་ཐར་
འདུལ་བའི་བཅའ་ཁྲིམས་འདུལ་བ་རང་གཞུང་ལྟར་བསྲུངས་པས་ཉེས་ལྟུང་གི་
སྙོག་མས་མ་གོས། ནང་བྱང་སེམས་རྒྱལ་སྲས་ཀྱི་སྤྱོད་པས་འགྲོ་བ་ཡོངས་ལ་མ་
གཅིག་པའི་བུ་ལྟར་ཐུགས་རྗེའི་འཇུག་པ་མི་འདོར། གསང་བ་དམ་ཚིག་རྣམ་
པར་དག་པས་རིམ་གཉིས་རྣལ་འབྱོར་གྱི་དབང་ཕྱུག་སྡེ་གསུམ་ཀློང་དགུའི་ཤིང་
རྟ་ཆེན་པོར་གྲུབ་པའི་རྒྱལ་སར་གཤེགས་ནས། མཁས་བཙུན་བཟང་གསུམ་གྱི་
ཡོན་ཏན་གྱིས་ལེགས་པར་ཕྱུག་ཅིང༌། བཤད་སྒྲུབ་ལས་གསུམ་གྱི་འཕྲིན་ལས་
ནམ་མཁའི་མཐའ་དང་མཉམ་ པས། དཀར་ནག་རྒྱ་ཡི་ཡུལ་གྲུ་བརྒལ་བའི་
འཛམ་གླིང་ཤར་མཐའི་ས་ཆ་ཚུན་ལ་མཚན་སྙན་གྱི་གྲགས་པས་ཡོངས་སུ་ཁྱབ། །
དེ་ལྟ་ནའང་འབྱོར་བའི་མཐའ་མར་རྒུད་པ་དང་། འདུས་པའི་མཐའ་
མར་བྲལ་བ་སོགས་གཅིག་ཏུ་བརྟན་པ་མིན་པའི་འདུས་བྱས་ཀྱི་ཆོས་ལ་གདུལ་བྱ་
353



མཐའ་དག་སྐྱོ་བ་བསྐུལ་བའི་དགོངས་བཞེས་སྙིང་པོར་བཟུང་སྟེ་དགུང་ལོ་ཉེར་
བཞིར་ཕེབས་དུས་གོང་དུ་སྨོས་པའི་བསྟན་པ་སྤྱི་དང་བྱེ་བྲག་གི་སྔ་ཕྱིའི་དོན་
ཆེན་ལ་དགོངས་པའི་བསྟན་དགོན་ཉམས་པ་སླར་གསོ་སོགས་ཀྱི་ཕྱག་བཞེས་
གང་འཚམས་གྲུབ་འཕྲོས་ཀྱི་རླབས་ཆེན་མཛད་འཕྲིན་གྱི་མཐུན་རྐྱེན་གྱི་མཐུན་
རྐྱེན་དུ་སྤྲིན་ལྟར་ངང་གིས་འདུ་བའི་གང་ཉིད་ཀྱི་བླ་བྲང་དཀོར་མཛོད་ཀྱི་ནོར་
རྣམས་ཆ་བཞིར་བགོས་ཏེ། ཆ་གཅིག་རིས་མེད་རྒྱལ་བའི་བསྟན་པ་རིན་པོ་ཆེ་
བཤད་སྒྲུབ་མདོ་སྔགས་ཀྱིས་འཛིན་སྲུང་སྤེལ་བར་བྱེད་པའི་བསྟི་གནས་གང་དུ་
འཁོད་པའི་དགེ་འདུན་པ་རྣམས་ལ་སྔ་ན་མེད་པའི་བཀུར་སྟིས་བསྙེན་བསྲིང་
བའི་ཆ་རྐྱེན་དང༌། རྒྱལ་བཀའ་རིན་པོ་ཆེ་དང་གཟུངས་སྔགས་ཁྱད་པར་ཅན་
དག་ཉིན་ཞག་མང་པོར་མཐུན་སྦྲེལ་གྱིས་ཞལ་འདོན་དུ་བསྒྲགས་པའི་སྐུ་ཡོན་དུ་
ཕུལ། ཆ་གཅིག་མར་མེ་འབུམ་ཕྲག་མང་པོ་གཙོ་བོར་བྱས་པའི་མཆོད་པའི་སྤྲིན་
རབ་འབྱམས་སྤྲོས་པས་དཀོན་མཆོག་མཆོད་པ་དང་། གསོལ་འདེབས་བསམ་
པ་ལྷུན་གྲུབ་ དང་ འབྲེལ་ བའི་ཚོགས་ ཀྱི་འཁོར་ལོ་ འབུམ་ ཕྲག་ མང་ པོ་ དང༌།
ཉམས་ཆག་བསྐང་ཞིང་སྡིག་སྒྲིབ་སྦྱོང་བའི་ཆོ་གའི་རིམ་པ་སོགས་རྒྱལ་ཁམས་
བདེ་བའི་བསྟན་པ་སྤྱིའི་ཞབས་རིམ་སྒྲུབ་་པའི་ཆེད་དུ་བཏང་ཆ་གཅིག་ཆོས་སྡེ་
ཆེན་པོ་དེ་ཉིད་ཀྱི་དགེ་འདུན་པར་སྐུ་འགྱེད་དང༌། དེ་བཞིན་དབུལ་ཕོངས་
དང་། ནད་པ་མགོན་མེད་པ་རྣམས་ལ་རྒུད་སྐྱོབ་ཏུ་གནང་ནས་གཏོང་བ་ཆེན་
པོའི་མཆོད་སྦྱིན་གྱི་སྒོ་འཕར་རྒྱུ་ཆེན་པོ་དབྱེ་བར་མཛད། ཆ་གཅིག་བཤད་སྒྲུབ་
ཀྱི་གྲྭ་ཚང་ཁག་དང་། སྒྲུབ་པའི་མཆོད་པ་ཁག་གི་གསོལ་ཕོགས་དང་། མཆོད་
རྫས་འཕར་མའི་རྟེན་ཆོས་སུ་ཞལ་འདེབས་སུ་ཕུལ་ཞིང་། སླར་ཡང་སྐུ་ཕྲེང་
དྲུག་རིང་གི་འཚོགས་འཛུགས་ཀྱི་རྟེན་རྩའི་ཟང་ཟིང་འབོར་ཆེན་དེ་དག་དགེ་
འདུན་པ་ཡོངས་ལ་འོས་བསྟུན་གྱིས་ ཕྱིར་ བགོ་བཤའ་ མཛད། སྔར་མཇལ་
དཀའ་བའི་རྟེན་གསུམ་དམ་བསྒྲགས་མ་ཀུན་ཀྱང་འདི་དུས་ཞལ་ཕྱེ་ནས་དབང་
དུ་བསྐུར། ཆོས་སྲིད་ཀྱི་བཀའ་འབངས་སུ་མཆིས་པའི་སེར་སྐྱ་མཆོག་དམན་ཕོ་
354



མོ་རྒན་གཞོན་ཀུན་བསྡུས་ནས་ཚེ་འདི་དང་ཕྱི་མར་ཕན་པའི་ལུགས་གཉིས་ཀྱི་
བསླབ་བྱ་དམ་ཆོས་ཀྱི་སྙིང་པོ་ཅན་དག་རྣ་བའི་བདུད་རྩིར་བསྩལ། གཞོན་པར་
ཚེ་འགུག་དང་། རྒན་པར་འཕོ་བའི་གདམ་པ་དབོག་སྟེ། ཀུན་ཀྱང་དཀྱིལ་
འཁོར་གཅིག་ཏུ་ཚོགས་པའི་རྟེན་འབྱུང་གིས། ཕྱི་མར་ཚོམ་བུ་གཅིག་ཏུ་མཇལ་
བའི་ཐུགས་སྨོན་མཛད། དེ་ལྟར་སྔོན་དང་ཕྱི་མའི་མཐའ་ལ་སོགས་པ་གཟིགས་
པ་རྣམ་པར་དག་ཅིང་མ་འདྲེས་པའི་རྣམ་ཐར་གྱི་ཐ་ན་ལྗགས་དབུགས་ཕྲ་མོའི་
འབྱིན་རྡུབ་ཙམ་ཡང་མཐའ་ཀླས་ པའི་ སེམས་ཅན་ཡོངས་ལ་ ཕན་ པའི་ རྒྱུར་
འགྱུར་བའི་བརྩེ་བ་སྙོམས་པའི་རྒྱལ་བའི་སྲས་ཀྱི་དགོངས་སྤྱོད་རྨད་དུ་བྱུང་བ་
དག་ལ་སྔར་ནས་གོམས་པའི་མཛད་པ་ཉི་མ་དང་ཟེར་བཞིན་འགག་མེད་རང་
ཆས་སུ་གསལ་བས། ལུགས་ཟུང་ལེགས་ལམ་དཀར་པོའི་འཕན་འཕུར་ལྷབ་
ལྷུབ་ཏུ་གཡོ་ཞིང༌། དད་དམ་འགྱུར་བ་མེད་པའི་གསེར་གྱི་ཡུ་བ་སྦོམ་པོར་ལྷ་
དབང་ཀླུ་དང་བཅས་པའི་ཆེ་དགུ་དུ་མའི་གཙུག་གིས་དམ་པོར་འཁྱུད་པའི་རྒྱལ་
མཚན་གྱི་རྩེ་མོར་དམ་པའི་ཚུལ་དགུའི་ཡོན་ཏན་གྱི་འོད་སྟོང་མིག་མང་རིས་སུ་
འཁྱིལ་བཞིན་འགྲོ་བའི་དགོས་དགུ་འབྱུང་བའི་ཡིད་བཞིན་དབང་གི་རྒྱལ་པོར་
བཞུགས་པ་ལས། དགུང་ལོ་ཉེར་ལྔ་པར་སྐུ་དངོས་ཀྱི་གདུལ་བར་བྱ་བའི་མཛད་
པ་རྫོགས་ཏེ་ཕྱི་རོལ་འགལ་རྐྱེན་གྱི་རྣམ་པར་བརྟེན་ནས་གཟུགས་སྐུའི་བཀོད་པ་
དབྱིངས་སུ་བསྡུས་ཏེ་ཞི་བར་གཟིམས་པའི་ཚུལ་བསྟན།
དེ་ཡང་དམིགས་མཐའ་བྲལ་བའི་ཐུགས་རྗེའི་འཇུག་པས་བསྟན་འགྲོའི་
དོན་ཆེན་གྱི་འཕྲིན་ལས་ཐམས་ཅད་རྟག་ཁྱབ་ལྷུན་གྲུབ་ཏུ་ངང་གིས་འབྱུང་བ་ནི་
སྤྱིར་རྒྱལ་བ་རྣམས་ཀྱིས་ཆོས་ཉིད་ལྟར་ཡིན་ལ། བྱེ་བྲག་འདྲེན་མཆོག་འདི་ཉིད་
ཀྱིས་དགོངས་པ་ཁྱད་པར་ཅན་ལ་ཐུགས་གཏད་པས། སྐུ་དངོས་ཀྱི་མཛད་པ་
ལས་ཀྱང་ལྷག་པས་མཐའ་ཡས་པའི་སེམས་ ཅན་གྱི་དོན་མཛད་པ་དང་ཞིང་
ཁམས་འདིར་ཡང་རྫོགས་ལྡན་གསར་པའི་ལང་ཚོའི་བཞིན་རས་མཛེས་པར་
ངོམས་ཤིང་ཟབ་མོ་ཆོས་ཀྱི་བདུད་རྩིས་སྲིད་དང་ཞི་བའི་དཔལ་ཡོན་མཐའ་དག་
355



སྨིན་ཞིང་བདོ་བར་མཛད་པ་སོགས་ཀྱི་ཐུགས་བསྐྱེད་ཟབ་མོ་རྨད་དུ་བྱུང་བའི་
གཞན་དང་གཞན་གྱི་མཐའ་ནི་ཚུ་རོལ་མཐོང་བའི་བློས་དཔོག་དཀའ་བའོ། དེ་
ལྟར་སྔོན་བྱང་ཆུབ་མཆོག་ཏུ་ཐུགས་བསྐྱེད་ནས་བཟུང་ནམ་མཁའ་དང་མཉམ་
པའི་འགྲོ་བ་མཐའ་དག་སྐད་ཅིག་ཙམ་ཡང་ཐུགས་བློས་མ་དོར་ཞིང་ཐུགས་རྗེའི་
འཇུག་པ་ཚད་བཟུང་རིས་སུ་གཞལ་བར་མི་ནུས་པ་ལྟར། འདིར་དགོས་དབང་
ཁྱད་པར་ཅན་ལ་གཟིགས་ཏེ་རབ་རྒྱལ་ས་ཕག་(༡༩༥༩)ལོའི་ཧོར་ཟླ་དང་པོའི་
ཚེས་གཅིག་གི་སྲོད་ལ་སྙུན་གྱིས་ཆ་ཙམ་ཡང་མ་གོས་པར་སྐུ་ལུས་རྣམ་སྣང་ཆོས་
བདུན་གྱིས་མདའ་ལྟར་བསྲངས་ཏེ་སྤྱན་ཆོས་སྐུའི་གཟིགས་ སྟངས་ ཀྱིས་དར་
ཅིག་མཉམ་པར་བཞག་ནས་ཟབ་ལམ་འཕོ་བའི་གདམ་པ་རབ་ཆོས་སྐུའི་འཕོ་
བས་ཆོས་ཉིད་གདོད་མའི་ནང་དབྱིངས་སུ་གཤེགས། དེའི་ཚེ་ས་ཆེན་པོ་གཡོ་
ཞིང་འགུལ་བ་དང་ནམ་མཁའ་གཡའ་དག་ཅིང་དྲི་ཞིམ་གྱི་བསུང་ངད་འཐུལ་བ་
དང༌། པུར་སྦྱང་ བའི་ཚེ་ནམ་མཁར་འཇའ་འོད་ཀྱི་གུར་ཕུབ་ པ་ དང༌། ས་
གཞིར་རིང་ བསྲེལ་ གྱི་ གཅལ་བཀྲམ་ པ་ སོགས་ ངོ་ མཚར་ མཛད་ པ་ ཀུན་གྱིས་
མཐོང་ཆོས་སུ་གྱུར་ནས་འགྲོ་བ་མཐའ་དག་དད་པ་དང་ཡ་མཚན་གྱི་གནས་ལ་
བཀོད་དོ། །
རྭ་སྒྲེང་ཐུབ་བསྟན་འཇམ་དཔལ་ཡེ་ཤེས་བསྟན་པའི་རྒྱལ་མཚན།
རྒྱལ་ཚབ་ རྭ་ སྒྲེང༌ སྐུ་ཕྲེང་ ལྔ་ པ་ནི། ། རབ་བྱུང་ལྔ་ པའི་ཆུ་བྱི་ལོ་ལ་
འཁྲུངས། ། ཆུང་ནས་གཞུང་ལུགས་རྒྱ་མཚོར་གསན་བསམ་མཛད། ། འབྲས་
རྟགས་ལྷ་རམས་མཚན་བཞེས་ལེགས་ པར་གྲུབ། ། དགུང་གྲངས་ ཉི་ ཤུ་ རྩ་
གསུམ་ཕེབས་ པའི་ དུས། ། རྒྱལ་ཚབ་ སྲིད་ སྐྱོང་ མངའ་གསོལ་ གསེར་ ཁྲིར་
བཀོད། ། གསེར་སྡོང་དགེ་ལེགས་འདོད་འཇོ་བཞེངས་པ་དང༌། ། རྒྱལ་བའི་
356



ཡང་སྲིད་ངོས་འཛིན་གདན་ཞུ་མཛད། ། དམ་པ་འདི་ཡིས་སྲིད་སྐྱོང་འཁུར་
བཞེས་རིང་། ། དུས་བདེ་ཞི་འཇགས་ལོ་ལེགས་མངའ་ཐང་རྒྱས། ། མེས་རྒྱལ་
གཅིག་གྱུར་མི་རིགས་མཐུན་སྒྲིལ་ཆེད། ། ཕུལ་དུ་བྱུང་བའི་ལེགས་སྐྱེས་ཆེན་པོ་
ཕུལ། ། འོན་ཀྱང་སྐུ་ཚེའི་གེགས་རྐྱེན་སེལ་བའི་ཆེད། ། སྟག་བྲལ་སྲིད་སྐྱོང་
བསྐོས་པའི་རྐྱེན་ངན་གྱིས། ། གྲགས་ཅན་བོད་ཀྱི་རྒྱལ་ཚབ་དམ་པ་ཡང༌། །
མཐའ་མར་ཕྱག་སྦལ་ནང་དུ་གཤེགས་པ་སྐྱོ། །
རྭ་སྒྲེང་སྐུ་ཕྲེང་ལྔ་པ་ཐུབ་བསྟན་འཇམ་དཔལ་ཡེ་ཤེས་བསྟན་པའི་རྒྱལ་
མཚན་ནི། རབ་བྱུང་ལྔ་པའི་ཆུ་བྱི་( ༡༩༡༣)ལོར་དྭགས་པོ་ཁུལ་དུ་འཁྲུངས་
ཤིང་། ངོས་འཛིན་མཚན་གསོལ་གནང་རྗེས་སེར་བྱེས་གྲྭ་ཚང་དུ་ཆོས་ཞུགས་
ཀྱིས་དགེ་ཚུལ་སློང་གི་སྡོམ་པ་རིམ་བཞེས་དང་འབྲེལ་གཞུང་ལུགས་རྒྱ་མཚོར་
གསན་བསམ་འབྲས་རྟགས་ལྷ་རམས་མཚན་བཞེས་ལེགས་ གྲུབ་ ཀྱིས་ དགུང་
གྲངས་༢ ༣ ཤིང་ཁྱི་(༡༩༣༩)ལོ་རྒྱལ་ཚབ་སྲིད་སྐྱོང་དུ་མངའ་གསོལ། །
དེ་ནས་ལྕགས་འབྲུག་( ༡༩༩༠)ལོ་བར་སྲིད་སྐྱོང་གི་འགན་བཞེས་རིང་
ཏཱ་ལའི་བླ་མ་སྐུ་ཕྲེང་བཅུ་གསུམ་པའི་གསེར་སྡོང་དགེ་ལེགས་འདོད་འཇོ་རྟེན་
དང་བརྟེན་པར་བཅས་པ་ལེགས་པར་བཞེངས་ཤིང་། རྒྱལ་དབང་སྐུ་ཕྲེང་བཅུ་
གསུམ་པའི་ཡང་སྲིད་ངོས་འཛིན་གདན་ཞུ་དང༌། གསེར་ཁྲིར་མངའ་གསོལ།
བར་མ་རབ་བྱུང་གི་སྡོམ་པ་ཕུལ་ཞིང་། དབུ་སྐྲ་གཙུག་ཕུད་བཞེས་ཐོག་རྒྱལ་
བའི་ཡོངས་འཛིན་ཆེ་བའམ་བགྲེས་པའི་ཐུགས་འགན་བཞེས་ནས་སྐུའི་ན་ཚོད་
དང་བསྟུན་པའི་གསན་སྦྱོང་ལ་འཐུས་ཤོར་མི་ཡོང་བའི་ཆེད་ཡོངས་འཛིན་སྐུ་.
གཞོན་སྟག་བྲག་སྤྲུལ་སྐུ་དང་། གླིང་ཚང་སྤྲུལ་སྐུ། གདན་ས་གསུམ་གྱི་མཚན་
ཉིད་གྲྭ་ཚང་བདུན་པོའི་བླ་སྤྲུལ་དགེ་བཤེས་དྲག་འདེམས་ཀྱིས་མཚན་ཞབས་
སོགས་རིམ་པར་བསྐོ་བཞག་དང༌། ཕྱག་བྲིས་ཡིག་གཟུགས་སྒྲོན་མི་གཟིམ་ཆུང་
མཁན་པོ་མཁྱེན་རབ་བསྟན་འཛིན་བསྐོ་བཞག་གིས་བུམ་པ་གང་བྱོའི་ཚུལ་གྱིས་
སྐུ་ཕྲེང་གོང་མའི་མཁྱེན་རླབས་ཀྱི་ཚད་དུ་སོན་པའི་རྨང་གཞི་ལེགས་པར་འདིང་
357



གནང་མཛད།
རྒྱལ་ཚབ་སྲིད་སྐྱོང་མཛད་འཁུར་བཞེས་རིང་བོད་ལྗོངས་སུ་དུས་བདེ་
ཞོད་འཇགས་དང༌། ཡུལ་ལུང་གང་སར་ལོ་ལེགས་སྐྱ་རྒྱས་བྱུང་ཞིང་། བསམ་
ཡས་གཙུག་ལག་ཁང་ཉམས་གསོ་དང༌། གདན་ས་ཁག་གི་བཤད་སྒྲུབ་འཆད་
ཉན་འཕེལ་ཞིང་མཆོད་རྒྱུན་མི་ཉམས་ཡར་རྒྱས་ཡོང་ཐབས་ལ་ཐུགས་བརྩོན་
ཆེན་པོ་གནང༌། སྲིད་སྐྱོང་རིན་པོ་ཆེ་འདི་ཉིད་ཆུང་སྲིད་ངོས་འཛིན་གདན་ཞུ་
མཛད་སྐབས་ནས་ངོ་མཚར་ཆེ་བའི་རྟགས་མཚན་ཡོངས་གྲགས་འགའ་ ཤས་
དང་བཅས་དམ་པའི་སྐྱེ་སྤྲུལ་འཁྲུལ་མེད་ཡིན་པར་ཡིད་ཆེས་རྙེད་ཅིང་། རྗེས་
སུའང་སྔོན་འདྲིས་ཀྱི་མིར་གཞུང་ཕྱི་ཐག་རིང་བ་དང་། ཉམས་ཐག་ལ་སྙིང་རྗེ་
ཆེ་བ། ཐུགས་བག་ཡངས་ཤིང་སྐུའི་ཉེར་ཆས་སོགས་ཐུགས་མཁོ་ཁག་ལ་རྒྱས་
སྤྲོས་དང༌། ཆོས་འཇིག་རྟེན་གཉིས་ཀྱི་དགོས་སར་གཏོང་ཕོག་ཆེ་བའི་རྭ་སྒྲེང་
བླ་བྲང་གི་སྟོབས་འབྱོར་མངའ་ཐང་འགྲན་ཟླ་བྲལ་བའི་དར་རྒྱས་ཀྱི་དུས་སུ་སེར་
སྐྱ་མང་ཚོགས་ཚང་མས་བརྩི་བཀུར་གྱུར་པས་སྐབས་དེར་སྐྱབས་རྗེ་ཕ་བོང་ཁས་
སེར་སྐྱ་འདུས་ཚོགས་ལ་གསུང་ཆོས་གནང་དུས་གསུང་སྒྲོས་ཀྱི་ནང་“སྲིད་སྐྱོང་
རྭ་སྒྲེང་སྐུ་ཚེ་བརྟན་པ་ཙམ་གྱིས་བོད་ཁམས་ཡོངས་ཀྱི་ཕན་བདེ་ཡུན་གནས་ཡོང་
རྒྱུར་དགོས་པ་ཆེ་”ཞེས་བཀའ་ཡང་ཡང་གནང་གི་ཡོད།
གཞན་ཡང་རྭ་སྒྲེང་རྒྱལ་ཐོག་སྐབས་གོ་མིན་ཏང་སྲིད་གཞུང་གི་སྐུ་ཚབ་
ཧོང་མུ་སུང་དང་དེ་རྗེས་ལུའུ་ཀྲུང་ཤིང་གཉིས་ལ་མཐུན་ལམ་ཆེན་པོ་གནང་
སྟབས་བར་སྐབས་འབྲེལ་བ་ཆད་པའི་གོ་མིན་ཏང་སྲིད་གཞུང་གིས་ལྷ་སར་དོན་
གཅོད་ཁྲུའུ་བཙུགས་ཐུབ་པ་བྱུང་བ་སོགས་མེས་རྒྱལ་གཅིག་གྱུར་དང་། མི་
རིགས་མཐུན་སྒྲིལ་ལ་སྲུང་སྐྱོབ་བྱ་རྒྱུའི་ཆེད་དུ་ཕུལ་དུ་བྱུང་བའི་ལེགས་སྐྱེས་
འབུལ་གནང་མཛད་ཡོད།
འོན་ཀྱང་རྭ་སྒྲེང་གིས་རྒྱལ་ཚབ་སྲིད་སྐྱོང་དང༌། ཏཱ་ལའི་བླ་མའི་ཡོངས་
འཛིན་བགྲེས་པའི་མཛད་ཁུར་གནང་མུས་སུ་“སྐུ་ཕྱར་འཚུབ་ལྷོངས་ཆེ་བའི་པྲ་
358



ལུང་”ཞིག་བབས་པས་རང་གི་རྩ་བའི་བླ་མ་སྟག་བྲག་རིན་པོ་ཆེར་གནས་སྐབས་
སྲིད་སྐྱོང་གསར་བསྐོ་གནང་བ་དང་། ལོ་གསུམ་ སོང་རྗེས་སྲིད་སྐྱོང་རྭ་སྒྲེང་
ཕྱོགས་ནས་ རང་འཇགས་གནང་རྒྱུའི་ནང་མོལ་དང་བཅས་ ༡༩༩ ༡ལོ་ནས་
གནས་སྐབས་སྟག་བྲག་གིས་བོད་ཀྱི་སྲིད་བཟང་བཟུང་རྗེས་རང་ཕྱོགས་དཔོན་
པོ་བསྐོ་བཞག་དང་། རྭ་སྒྲེང་ཕྱོགས་ཀྱི་དཔོན་རིགས་ཕྱིར་འཐེན་སོགས་ནས་
འགོ་ཚུགས་ཏེ་རྭ་སྟག་བར་འགལ་བའི་ས་བོན་རིམ་བཞིན་མྱུ་གུ་འབུས་པ་དང༌།
ལོ་གསུམ་སོང་རྗེས་རྭ་སྒྲེང་ལྷ་སར་ཕེབས་དུས་ཀྱང་སྟག་བྲག་ཕྱོགས་ནས་སྲིད་
དབང་སྤྲོད་འདོད་ཡེ་ནས་མ་བྱས་པའི་ཁར། རྭ་སྒྲེང་ཕྱོགས་ ནས་ སྟག་བྲག་
དཀྲོངས་ཆེད་ལག་འབོམ་བསྐྱལ་བ་ཞེས་པ་སོགས་གང་ལྟར་བདེན་མིན་ཆ་མ་
འཚལ་ཡང་རྭ་སྟག་གཉིས་མེ་དང་སྤུ་བཞིན་མཐུན་ཐབས་མེད་པའི་འགལ་བའི་
རྩེ་མོར་སོན་མཐར་དབང་ཆ་སྟག་བྲག་ཕྱོགས་ཀྱི་ལག་ཏུ་ཡོད་པས་ ༡༩༩ ༡ལོར་
ས་གནས་སྲིད་གཞུང་གིས་སྲིད་ཟུར་རྭ་སྒྲེང་གསོན་བཟུང་གིས་ལྷ་སར་བཙན་
འཁྲིད་དོ་དམ་བྱས་རྗེས་བཙོན་ཁང་ནང་སྐུ་གཤེགས་ཤིང་། དེ་དུས་སྲིད་ཟུར་
རྭ་སྒྲེང་རིན་པོ་ཆེ་དགུང་ལོ་སུམ་ཅུ་སོ་དྲུག་ལས་ཕེབས་མེད་ལ་སྐུ་གཤེགས་
པའམ་དཀྲོངས་པའི་སྐོར་ལ་སྐད་ཆ་མང་པོ་ཞིག་ཡོད་པ་ཚང་མས་མཁྱེན་གསལ་
ལྟར་ལགས་སོ།
359



ལེའུ་བདུན་པ། གཞན་དག་འགའ་ཞིག །
ཡར་ཀླུང་ཁུལ་གྱི་གནའ་བོའི་དུར་མཆོད་བྱེད་སྟངས།
ཡར་ཀླུང་ནི་བོད་མི་རིགས་ཀྱི་འབྱུང་ཁུངས་དང༌། རིག་གནས་དང་ལོ་
རྒྱུས་ཀྱི་ཆུ་འགོ་ཡིན་པ་མ་ཟད་པུར་རྒྱལ་བོད་ཀྱི་བཙན་པོ་རིམ་བྱུང་གི་བཞུགས་
གནས་ཡིན་ལ་བོད་ཀྱི་བཙན་པོའི་བང་སོའང་མང་ཆེ་བ་ཡར་ཀླུང་ཁུལ་དུ་ཡོད་
པས་ཡར་ཀླུང་གི་གནའ་བོའི་དུར་མཆོད་བྱེད་སྲོལ་ནི་བོད་ཀྱི་ལོ་རྒྱུས་ཧྲིལ་པོ་
དང་འབྲེལ་བ་ཧ་ཅང་ཆེན་པོ་ཡོད། །
དེ་ཡང་ཡར་ཀླུང་ལོ་རྒྱུས་ཐོག་སྔ་ཕྱིར་དུར་མཆོད་བྱེད་སྟངས་མི་འདྲ་བ་
བཞི་བྱུང་བ་སྟེ། །
༡.པུར་རྒོད་ལ་གཏོར་བའི་དུར་མཆོད་ནི། བོད་རྒྱལ་ཐོག་མ་གཉའ་ཁྲི་
བཙན་པོའི་དུས་ནས་དར་བ་སྟེ། གཉའ་ཁྲི་བཙན་པོ་དང༌། མུ་ཁྲི་བཙན་པོ།
དིང་ཁྲི་བཙན་པོ། སོ་ཁྲི་བཙན་པོ། མེར་ཁྲི་བཙན་པོ། གདགས་ཁྲི་བཙན་པོ།
སྲིབ་ཁྲི་བཙན་པོ་བཅས་ལ་གནམ་གྱི་ཁྲི་བདུན་ཟེར་བ་དང༌། “སྐུ་གདུང་འཇའ་
ལྟར་ཡལ། བང་སོ་མཁའ་ལ་བཏབ་”ཅེས་པ་སོགས་ནི་ཆེ་བསྟོད་བྱས་པ་ཙམ་
ཡིན་པ་ལས་དོན་དངོས་སུ་གནམ་གྱི་ཁྲི་བདུན་པོའི་སྐུ་གདུང་རི་མཐོ་ས་གཙང་
ཞིག་ཏུ་འཁྱེར་ནས་བྱ་རྒོད་ལ་ལོངས་སྤྱོད་བྱེད་དུ་འཇུག་པ་དང༌། “པུར་ནམ་
མཁར་ལྷ་ཡིས་སྤྱན་དྲངས་”ཞེས་ བོན་གྱི་འདོད་ཚུལ་དང་མཐུན་པར་བརྗོད།
360



སྲོལ་རྒྱུན་འདིར་དེང་སང་ཡང་“ཕུང་པོ་བྱ་གཏོར་”ཞེས་བོད་ཀྱི་ས་ཕྱོགས་གང་
སར་ཁྱབ། །
༢. པུར་ས་འོག་ཏུ་སྦ་བའི་དུར་མཆོད་ནི། བོད་ཀྱི་རྒྱལ་རབས་བརྒྱད་པ་
གྲི་གུམ་བཙན་པོའི་དུས་དར་བ་སྟེ། དེ་ཡང་གྲི་གུམ་བཙན་པོ་ལོ་ངམ་གྱིས་
བཀྲོངས་ནས་ རྒྱལ་སྲིད་འཕྲོག སྲས་ ཤ་ཁྲི་དང༌། ཉ་ ཁྲི་ ཀོང་པོའི་ཡུལ་ དུ་
བསྐྲད། དུས་ཕྱིས་སྲས་ཉ་ཁྲིས་ཆུ་སྲིན་བྱེ་མ་ལག་རིང་གི་ ས་ནས་ཡབ་ཀྱི་སྐུ་
གདུང་བླུས་ཤིང་། (རུ་ལས་སྐྱེས་ཀྱིས་ཐབས་སྣ་ཚོགས་ཀྱིས་མྱང་ཆུ་སྐྱ་མོ་ནས་གྲི་གུམ་
གྱི་པུར་བཙལ་ཞེས་ཀྱང་ཟེར།) སྐབས་དེར་ལོ་ངམ་འཁོར་དང་བཅས་པ་ད་དུང་
བརླག་མེད་པས་དགྲ་བོ་དེ་དག་གིས་ཡབ་ཀྱི་སྐུ་གདུང་ཤེས་ན་གནོད་པར་དོགས་
ཏེ་ཕྱིང་བ་སྟག་རྩེའི་ཁོར་ཡུག་གི་ས་བཙན་ས་ཞིག་ཏུ་ཡབ་ཀྱི་བང་སོ་བརྩིགས་པ་
དེ་ནས་བཟུང་པུར་ས་འོག་ཏུ་སྦ་བའི་སྲོལ་ཐོག་མར་བྱུང༌།
དེ་རྗེས་རིམ་བྱུང་བཙན་པོ་མི་ཉུང་ བ་ཞིག་གི་བང་སོ་རྫ་རི་མཐོ་ཞིང་
བཙན་པའི་གནས་སུ་བརྩིགས་ཤིང་། བང་སོའི་དབྱིབས་ཟླུམ་པོ་ཡིན། དེ་ནས་
རིམ་བཞིན་བཙན་པོའི་བང་སོ་རི་ལ་བརྩིགས་པ་དེ་ཐང་ངམ་ཡུལ་དུ་བརྩིགས་
པའི་སྲོལ་དར། གནམ་རི་སྲོང་བཙན་གྱི་དུས་ནས་བང་སོ་གྲུ་བཞི་བརྩིགས་པའི་
ལུགས་གསར་པ་ཞིག་དར། སྲོང་བཙན་སྒམ་པོའི་དུས་ནས་པུར་ཁང་བཞེངས་
པའི་སྲོལ་དར་ཞིང༌། པུར་ཁང་ནི་རྒྱ་ཆེ་ཞིང་། ཐོག་རྩེགས་ལྡན་པ་བཞེངས་པ་
སྟེ་《བང་སོའི་དཀར་ཆག་》ལས། “སྲོང་བཙན་གྱི་བང་སོ་ཕྱིང་ཕུར་བཏབ།
ཕྱི་དབྱིབས་གྲུ་བཞི། ནང་དུ་རེའུ་མིག་དགུ། ལྷ་ཁང་ལྔ། དབུས་སུ་རིང་ཚད་
ཁྲེ་ཙེ་བཅོ་བརྒྱད་ཙམ་ཡོད་པའི་བྱུ་རུའི་སྡོང་པོ་རྒྱུན་བཀང་གི་མཚོན་བྱེད་དུ་
བྱས། ཟུར་བཞིའི་མཆོད་ཁང་རིན་པོ་ཆེ་སྣ་ཚོགས་ཀྱིས་བཀང་། ནང་སྐྱ་རྡོ་
ལེབ་གྲུ་བཞི་མ་ཀུན་ནས་བསྒྲིགས། ཕྱི་སྐྱ་གྱང་ས་མཐུག་པོ་བསླངས། བང་
སོའི་སྒོ་མོ་ནུབ་ལ་གཏད། བང་སོའི་ཕྱིར་ས་སྨུག་པོ་དང་རྡོ་ཧྲུག་གིས་བཀབ་
ནས་རྡེའུ་འབུར་ཞིག་ཏུ་གྱུར། མུ་མཐའ་སོ་སོར་ཞེང་ཚད་གོམ་པ་བརྒྱ་ལྷག་
361



ཙམ་དང་མཐོ་ཚད་ལ་གཞུ་འདོམ་བཅུ་གཉིས་ཙམ་ཡོད། བང་སོའི་སྟེང་དུ་ལྷ་
ཁང་ཆུང་ངུ་བཞེངས་ཡོད་”ཅེས་གསལ་བ་ལྟར་ཡིན་ལ། པུར་སྒམ་གྱི་སྒོ་མོ་ངེས་
པར་དུ་ནུབ་ཕྱོགས་སུ་གཏད་དགོས་དོན་ནི། ནུབ་ཕྱོགས་བདེ་བ་ཅན་གྱི་ཞིང་
དུ་སྐྱེ་བའི་སྨོན་ལམ་འདེབས་པ་མཚོན་ནོ། སྲོལ་འདི་ཉམས་ནས་ད་ལྟ་རྣ་ཐོས་
ཙམ་དུ་གྱུར། འོན་ཀྱང་ལྷོ་པ་བས་དེང་ཡང་པུར་ས་འོག་ཏུ་སྦས་ཀྱི་ཡོད་ཟེར། །
༣. པུར་ཆུ་ལ་བཤམས་པའི་དུར་མཆོད། པུར་ཆུ་ལ་བཤམས་པའམ་
བསྐྱུར་བའི་སྲོལ་ནི་བོད་ཀྱི་རྒྱལ་རབས་བཅུ་དྲུག་པ་ཟ་ནམ་ཟིན་ལྡེའི་དུས་ནས་
དར་ཞིང་། དེ་ཡང་ཟ་ནམ་ཟིན་ལྡེ་དང༌། ལྡེ་འཕྲུལ་ནམ་གཞུང་བཙན། སེ་
སྣོལ་གནམ་ལྡེ། ལྡེ་སྣོལ་ནམ། ལྡེ་སྣོལ་པོ། ལྡེ་རྒྱལ་པོ། ལྡེ་སྤྲིན་བཙན་བཅས་
ལ་ལྡེ་བརྒྱད་ཟེར་ཞིང་། དེ་དག་གི་“བང་སོ་ཆུ་བོའི་གཞུང་ལ་བཏབ་”ཅེས་ཟེར་
དོན་ནི། དེ་དུས་བཙན་པོའི་པུར་རིན་པོ་ཆེའི་གོས་རྒྱན་སྣ་ཚོགས་ཀྱིས་ཡོངས་
སུ་བཏུམས་པ་དང༌། གསེར་དངུལ་གཡུ་བྱུར་སོགས་དང་མཉམ་དུ་དངུལ་ལམ་
ཟངས་སྒམ་ཁ་སྤྲོད་མའི་ནང་དུ་བཅུག་ནས་ཆུ་བོར་བསྒྱུར་ཏེ། བཙན་པོའི་པུར་
དེ་ས་གཞི་སྐྱོང་བའི་ལྷ་དང༌། མཚོ་ནང་གི་ནོར་བདག་ཀླུ་རྣམས་དགྱེས་པའི་
སྐྱེས་སུ་མཆོད་པས་ལུང་པར་ཕྱུགས་ཟོག་འཕེལ་ཞིང་ལོ་ལེགས་ཡོང་བ་མཚོན་པ་
ཡིན་ཟེར། པུར་ཆུ་ལ་བསྐྱུར་བའི་སྲོལ་དེ་ཐོག་མར་བྱུང་བ་ནས་དུས་ད་ལྟའི་
བར་མ་ནུབ་པར་གནས།
༩. པུར་མེ་ལ་བསྲེགས་པའི་དུར་མཆོད། པུར་མེ་ལ་བསྲེགས་པའི་དུར་
མཆོད་ནི་གནའ་དུས་སུ་མ་བྱུང་བར་མངོན་ཞིང་། དུས་རབས་བཅུ་གཅིག་པའི་
ནང་ཕ་དམ་པ་སངས་རྒྱས་ཀྱི་ཞི་བྱེད་པའི་ཆོས་ལུགས་བོད་དུ་དར་ཞིང་ཁྱབ་
པའི་རྗེས་སུ་མི་ཚེ་ལས་འདས་རྗེས་ཕུང་པོ་མེར་བསྲེགས་པའི་སྲོལ་དེ་ཆེས་ཆེར་
དར་བ་དང་། སྲོལ་དེ་ལ་ཡོངས་གྲགས་སུ་བཞུ་བསྲེག་ཟེར་བ་དང་། འགའ་
རེས་ཞེ་ཚིག་སྤྱད་དེ་བཞུ་འབུལ་ཞེས་ཟེར་བ་དེང་ཆར་ངག་གཏམ་ལ་གྱུར། དེ་
ཡང་བླ་མ་དང་དཔོན་ཆེན་གཤེགས་ན་བཞུ་བསྲེག་གམ་བཞུ་འབུལ་བྱེད་པ་ལས་
36



སྤྱིར་བཏང་གི་མི་ཕལ་པ་ཤི་ན་བཞུ་བསྲེག་མི་བྱ། ལ་ལས་རང་རང་གི་དྲིན་ཅན་
ཕ་མ་གཤེགས་ན་བཞུ་བསྲེག་བྱེད་མཁན་ཡོད་ཀྱང་དེ་ནི་གྲངས་ཚད་ཧ་ཅང་ཉུང་
ཉུང་ཡིན་པས། བཞུ་བསྲེག་གམ་བཞུ་འབུལ་ནི་དུར་མཆོད་བྱེད་སྟངས་ནང་
ནས་ཁྱད་དུ་འཕགས་པའམ་མཆོག་ཏུ་གྱུར་པ་ཞིག་ཡིན།
སྲོལ་འདིའང་དར་བ་ནས་བཟུང་ད་ལྟ་བར་མི་ཉམས་པར་གནས་ཡོད།
ཡར་ཀླུང་ཁུལ་གྱི་རླུང་དར་འཛུགས་སྲོལ་སྐོར།
དེ་ཡང་ལྗོངས་རྒྱུ་བ་ཞིག་བོད་དུ་སླེབས་སྐབས་ཐོག་མར་ ཐག་རིང་ནས་
མཐོང་བའི་མངོན་གསལ་དོད་ཤོས་ཀྱི་དངོས་པོ་ཞིག་ཡོད་པ་ནི་དར་ལྕོག་ཅེས་པ་
དེ་ལགས། དར་ལྕོག་ཅེས་པའི་ཚིག་དེ་ལ་ཐོག་མར་ཆོས་ལུགས་ཀྱི་ནང་དོན་
མེད་ཅིང་། བོན་སྟོན་གཤེན་རབ་མི་བོ་ཆེའི་དུས་སུ་ཞང་ཞུང་ཡུལ་དུ་ལུག་བལ་
དང་གཡག་གི་རྩིད་པ་རྒྱུག་པའི་རྩེར་བཏགས་ནས་འཛུགས་སྲོལ་དར་བ་དང་
དེའི་དོན་སྙིང་ནི་ཐོག་མར་མཛེས་རྒྱན་ལྟ་བུ་ནས་རིམ་བཞིན་རླུང་རྟ་འཕེལ་བའི་
ནང་དོན་ལྡན་པ་ཞིག་ཏུ་གྱུར། དེ་རྗེས་གཡུལ་དུ་སྐུ་སྲོག་ཤོར་བའི་དཔའ་བོའི་
བང་སོའམ་ས་ཕུང་སྟེང་འཛུགས་ཀྱི་ཡོད་པ་དེ་ནི་དཔའ་ཉམས་མཚོན་པ་དང་།
དྲན་གསོ་ཞུ་བའི་ཆེད་དུ་ཡིན་པས་གོང་གསལ་དང་དོན་ཐ་དད་ཡིན། ，
བོད་རྒྱལ་གཉའ་ཁྲི་བཙན་པོའི་དུས་སུ་བོན་གྱི་གོམས་སྲོལ་འགའ་ཞིག་
ཡར་ཀླུང་ཁུལ་དུ་དར་བ་དང་ཆབས་ཅིག་བལ་རྩིད་ཀྱི་དར་ལྕོག་(དེ་དུས་ཡར་
བསྐྱེད་ཟེར་)དར་སྲོལ་ཡང་མཉམ་དུ་དར། དེ་ནི་བོད་དུ་དར་ལྕོག་འཛུགས་
སྲོལ་ཐོག་མར་དར་བ་ཞིག་ཡིན་པས་རིམ་བཞིན་ཚང་མས་དེ་ལ་ལད་མོ་བྱས་
ནས་བོད་ཡོངས་སུ་དར་ལྕོག་འཛུགས་སྲོལ་ས་ཁྱབ་རྡོ་ཁྱབ་ཏུ་གྱུར། དར་ལྕོག་
ཅེས་པ་དེ་ཡང་ཁ་སྐད་ཡིན་པས་ཡིག་ཐོག་ཕལ་མོ་ཆེར་རླུང་དར་ཞེས་བརྗོད།
363



འདིར་རླུང་དར་གྱི་སྐོར་ཁ་གསལ་ཚིག་བསྡུས་ཤིག་ངོ་སྤྲོད་ཞུས་ན།
༡. རླུང་དར་ནི་བོན་གྱི་གྲུབ་གཞི་ ས་ཆུ་མེ་རླུང་མཚོན་པ་ཞིག་ཡིན་ཏེ།
གཡུང་དྲུང་བོན་གྱི་ལུགས་སུ་ཕྱི་སྣོད་ཀྱི་འཇིག་རྟེན་ཆགས་ཚུལ་འབྱུང་བ་བཞི་
ལས་གྲུབ་སྨྲ་ལ། ནང་བཅུད་ལུས་ཁམས་ཀྱི་གྲུབ་ཚུལ་ཡང་འབྱུང་བ་བཞི་ལས་
རྒྱས་བཤད་བྱེད་པ་ཡིན་པས་འབྱུང་བའི་ཁམས་སྙོམས་པ་ནི་བདེ་སྐྱིད་རྩ་བ་ཞིག་
ཡིན་པར་བསམ་ནས་རླུང་དར་འཛུགས་པ་དང་། དེ་བཞིན་ལྷ་གསོལ་དང་ཀླུ་
གསོལ། བཙན་གསོལ་སོགས་ཀྱི་ཆོ་ག་ལའང་འབྱུང་བཞི་སྙོམས་སྒྲིག་གི་ལྟ་བ་དེ་
འཁྱེར་ནས་འགྲེལ་བཤད་བྱེད་ཀྱི་ཡོད། ་
༢.བོད་རྒྱལ་དང་པོ་གཉའ་ཁྲི་བཙན་པོའི་དུས་ཐོག་མར་ཡར་ཀླུང་ཁུལ་
དུ་བལ་རྩིད་ཀྱི་རླུང་དར་འཛུགས་སྲོལ་དར་བ་ནས་རིམ་བཞིན་རས་སྣམ་གྱི་རླུང་
དར་འཛུགས་སྲོལ་ལ་འགྱུར་ལྡོག་བྱུང་ཡོད་ཀྱང་དུས་ཡུན་རིང་པོ་ཞིག་ནང་རླུང་
དར་གྱི་ཚོས་མདོག་མི་འདྲ་བ་ཡོད་པ་ལས། རླུང་དར་ངོས་སུ་རི་མོ་དང་ཡི་གེ་
མེད། །
༣. ཕྱིས་རླུང་དར་ངོས་སུ་རི་མོ་སྟག་སེང་ཁྱུང་འབྲུག་འབྲི་བ་དེའང་བོན་
གྱི་གསར་གཏོད་བྱས་པའི་འབྱུང་བཞི་མཚོན་བྱེད་ཡིན་ཏེ། ས་ཡི་མཚོན་རྟགས་
སེང་གེ་དང་། ཆུ་ཡི་མཚོན་རྟགས་འབྲུག མེ་ཡི་མཚོན་རྟགས་ཁྱུང༌། རླུང་གི་
མཚོན་རྟགས་སྟག་ཡིན་ཞིང་། དབུས་ཀྱི་རླུང་རྟའི་མཚོན་རིས་གཙོ་བོ་སྒལ་སྟེང་
དུ་ཡིད་བཞིན་ནོར་བུ་བཀལ་བའི་རྟ་དེ་ནི་ཕྱིས་སུ་སངས་རྒྱས་ཆོས་ལུགས་པས་
བསྣན་པ་ཞིག་ཡིན། དེའི་གོ་དོན་ནི། རྟ་མཆོག་དེ་རིན་ཆེན་བདུན་གྱི་གྲས་
ཤིག་ཡིན་ཚུལ་སངས་རྒྱས་ཆོས་ལུགས་ཀྱི་དཔེ་ཆའི་ནང་འཁོད་ཡོད་པ་མ་ཟད་རྟ་
ཡི་སྒལ་སྟེང་དུ་ནོར་བུ་གསུམ་བཀལ་ཡོད་པའི་དཔེ་རིས་དེའང་སངས་རྒྱས་ཆོས་
ལུགས་ཀྱི་བཤད་སྲོལ་དང་ཡོངས་སུ་མཐུན་པ་ཞིག་ཡིན་ནོ། །
༩. སྟག་སེང་ཁྱུང་འབྲུག་ནི་ལྷ་སྒྲུང་ནང་གསལ་བའི་སྲོག་ཆགས་ཡིན་པས་
ཁྱུང་ནི་རྩལ་དང༌། འབྲུག་ནི་གྲགས་པ། སྟག་ནི་དཔའ་ཉམས། སེང་གེ་ནི་
364



ཤུགས་ཀྱི་མཚོན་བྱེད་ཡིན་ཞེས་འགྲེལ་བཤད་རྒྱག་སྲོལ་ཡོད་ལ། ད་དུང་སྲོག་
ཆགས་བཞི་པོ་རིམ་བཞིན། སྲོག་དང༌། ལུས། དབང་ཐང༌། རླུང་རྟ་བཅས་
ཡིན་པའི་ཤོད་སྲོལ་ཞིག་ཀྱང་ཡོད།
༥. བར་སྐབས་ཀྱི་དུས་སྐབས་ནང་རླུང་དར་གྱི་རི་མོའི་ནང་གཡག་འབྲི་
སྲོལ་ཞིག་བྱུང་འདུག་ཀྱང་དེ་དར་ཁྱབ་ཏུ་མ་ཕྱིན་པར་དུས་ཐུང་ནང་མེད་པར་
གྱུར་འདུག
༦.དེང་ཆར་རླུང་དར་ནི་སངས་རྒྱས་ཆོས་ལུགས་པས་བསོད་ནམས་དང༌།
བདེ་སྐྱིད། དབང་ཐང་སོགས་མཚོན་པའམ་རླུང་རྟ་དར་བའི་ཆེད་དུ་བསྔོ་སྨོན་
བྱེད་པ་ཞིག་ལ་འགྱུར་ཡོད་ཀྱང་ཐོག་མའི་འབྱུང་ཁུངས་ནི་བོན་རང་ཡིན་ནོ།།
བཙན་པོ་གནམ་གྱི་ཁྲི་བདུན་སྐབས་ཀྱི་ཆོས་ལུགས་སྐོར།
བོད་ཀྱི་ལོ་རྒྱུས་དེབ་ཐེར་ཁག་ནང་བཙན་པོ་ཁྲི་བདུན་གྱི་སྐབས་རྒྱལ་སྲིད་
སྒྲུང་དང་ལྡེའུ་བོན་གསུམ་གྱིས་བསྐྱང་ཞེས་ཡོངས་གྲགས་སུ་འཁོད་ཡོད་པས།
གོང་གསལ་བཙན་པོའི་བཞུགས་ཡུལ་ཡར་ཀླུང་ཁོ་ན་ཡིན་སྟབས་འདིར་དེ་དུས་
ཀྱི་ཆོས་ལུགས་སྐོར་ངོ་སྤྲོད་མདོར་བསྡུས་ཞུ་རྒྱུ་ཡིན། །
༡. བཙན་པོ་དང་སྐུ་བོན་གྱི་སྐོར། བཙན་པོ་དང་སྐུ་བོན་ནི་འབྲེལ་བ་ཧ་
ཅང་ཟབ་པ་ཞིག་སྟེ། བཙན་པོ་ནི་དབང་ཆ་ཆེ་ཤོས་ཀྱི་རྒྱལ་པོ་ཡིན་པ་དང་།
སྐུ་བོན་ལ་བརྟེན་ནས་བཙན་པོའི་སྙན་གྲགས་བོད་ཁམས་ཡོངས་སུ་ཁྱབ་ཡོད་
པས་སྐུ་བོན་ནི་བོད་རྒྱལ་གཉའ་ཁྲིའི་སྐབས་སུ་ཐོག་མར་བྱུང་བ་དང་། རིམ་
བཞིན་བརྒྱུད་འཛིན་དང་འཕེལ་རྒྱས་སུ་ཕྱིན་ཡོད་པ་ནི་བོད་ཀྱི་ལོ་རྒྱུས་དེབ་ཐེར་
ལས་“དེའི་སྲས་དིང་ཁྲི་བཙན་པོ་... ཞང་ཞུང་གི་གཤེན་བོན་ཀུན་འདུས་
ཐེག་ཆེན་གྱིས་སྐུ་བསྲུངས་སོ། དེའི་སྲས་མུ་ཁྲི་བཙན་པོ། བོན་པོ་གཤེན་པོ་ཚེ་
365



རྒྱལ་གྱིས་སྐུ་བསྲུངས་སོ། དེའི་སྲས་སྲིབས་ཁྲི་བཙན་པོ། ཞང་ཞུང་གཤེན་པོ་
ཀུན་རིགས་རྒྱལ་པོས་སྐུ་བསྲུངས་སོ། དེའི་སྲས་ཡེ་ཤེས་ཁྲི་པོ། བོན་པོ་གཡུང་
དྲུང་རྒྱལ་པོས་སྐུ་བསྲུངས་སོ། དེའི་སྲས་གཉའ་ཁྲི་པོ། བོན་པོ་ཀུན་རྟོགས་རྒྱལ་
པོས་སྐུ་བསྲུངས་སོ། དེའི་སྲས་སྲིབས་ཁྲི། བོན་པོ་ཞང་ཞུང་ལྷ་འོད་ཀྱིས་སྐུ་
བསྲུངས་སོ”ཞེས་གསལ་བས་“བཙན་པོའི་མཚན་འབོད་ཚུལ་ཅུང་མི་འདྲ་བ་
ལས་དོན་དངོས་ཐོག་གཉའ་ཁྲི་ཕུད་ པའི་ གནམ་གྱི་ཁྲི་དྲུག་ པོ་ ལ་ ཟེར།” སྐུ་
བསྲུངས་སོ་ཞེས་པའི་དོན་ལ་དཔྱད་ན། སྐུ་བོན་རྒྱུན་དུ་བཙན་པོ་དང་མཉམ་
སྡོད་བྱེད་དགོས་པ་མ་ཟད། བཙན་པོའི་སྐུ་སྲོག་ཀྱང་སྐུ་བོན་གྱི་ལག་ཏུ་བཟུང་
ཡོད་པ་ཤེས་ཐུབ། དེར་མ་ཟད་སྐུ་བོན་བྱུང་བ་ནི་བོད་གནའ་ རབས་ཀྱི་སྤྱི་
ཚོགས་ནང་དུ་ལུས་ཀྱི་ངལ་རྩོལ་པ་དང་། བསམ་པའི་ངལ་རྩོལ་པ་གཉིས་སོ་
སོར་ཁ་གྱེས་པའི་མཚོན་རྟགས་ཡིན་པ་དང༌། སྐུ་བོན་ནི་བསམ་པའི་ངལ་རྩོལ་
པ་སྟེ། ཤེས་པ་ཅན་དུ་བརྩིས་ཆོག དེ་དུས་བོད་མི་རྣམས་ཀྱིས་འཇིག་རྟེན་
ཁམས་ཀྱི་སེམས་ཅན་དང༌། དངོས་པོ་ཡོད་དོ་ཅོག་ལ་ལྷ་འདྲེ་ཞུགས་ཡོད་པར་
ངོས་འཛིན་བྱེད་ཅིང་། འདོད་ཚུལ་དེ་ལ་བརྟེན་ནས་ལྷ་དང་བཙན། གཉན་
ཀླུ་བཅས་ཚད་མཐོ་བའི་རིགས་དུ་མ་གསར་སྐྲུན་བྱས་ཏེ་དེ་དག་ནི་ཚེ་རིང་ཞིང༌།
ནུས་མཐུ་ཁྱད་དུ་འཕགས་པ། གནམ་འོག་ཏུ་འགྲན་ཟླ་མེད་པའི་དཔུང་མགོན་
ལ་བརྩིས་ནས་ནམ་ཡང་གཟབ་ནན་གྱིས་ཆོ་ག་བཀུར་སྟི་མཆོད་པ་རྒྱ་ཆེར་སྒྲུབ་
ན། ད་གཟོད་མིའི་སྤྱི་ཚོགས་ལ་བདེ་འཇགས་དང་བདེ་སྐྱིད་ཡོང་ངེས་ཡིན་སྙམ་
ཞིང་ཆོ་ག་གལ་ཆེན་དེ་དག་སྒྲུབ་རྒྱུ་དང༌། བཙན་པོའི་སྐུ་སྲོག་དང་དབང་ཐང་
སྲུང་སྐྱོབ། དེ་བཞིན་བཙན་པོའི་དུར་འཇུག་བྱ་རྒྱུ་བཅས་ནི་སྐུ་བོན་གྱི་ལས་
འགན་གཙོ་བོ་ཡིན།
༢. སྒྲུང་དང་ལྡེའུའི་སྐོར།
སྒྲུང་དང་ལྡེའུ་ ནི་ བོན་ གྱི་ གོང་ནས་ བྱུང་ ཞིང་། དེར་ ས་ གནས་ དང་
དམངས་ཁྲོད་ཀྱི་རང་བཞིན་ཤུགས་ཆེར་ལྡན་ཡོད། འོན་ཀྱང་ཐོག་མར་སྒྲུང་
366



དང་ལྡེའུ་ལ་ “ ལྷ་ ཡི་ཆོས་ལུགས་” ཞེས་ ཆབ་སྲིད་སྐྱོང་ བའི་ གནད་དམ་ པར་
བརྩིས་ཡོད་པ་ནི་བོད་ཀྱི་ལོ་རྒྱུས་དེབ་ཐེར་ལས་“ལྷ་ཡི་ཆོས་ལུགས་སྒྲུང་དང་ལྡེའུ་
བྱུང་” ཞེས་གསལ་ ཞིང་། དེ་ ཡང་ སྐབས་དེའི་སྒྲུང་ནི་ ལྷ་སྒྲུང་ གི་ཁོངས་སུ་
གཏོགས་པ་དཔེར་ན། མ་སངས་ཀྱི་སྒྲུང་ཞེས་པའི་ནང་མ་སངས་ནི་བོད་རིགས་
ཀྱི་མེས་པོར་གྱུར་བའི་གནའ་བོའི་གདུང་རྒྱུད་ཅིག་ཡིན་པའི་ལྷ་སྒྲུང་བཤད་ཡོད།
དེ་བཞིན་ལྡེའུ་ཞེས་པ་དེའང་དེང་སང་ལྟར་ན་བློ་རིག་འགྲན་པའི་རིག་པ་ཞིག་
ཡིན་ནའང་དེ་དུས་སྒྲུང་དང་འདྲ་བར་ལྡེའུའི་ནང་དོན་གཙོ་བོ་རང་གི་མེས་པོ་
དང་། འབྱུང་ཁམས་ཆགས་ཚུལ། སྐྱེ་རྒ་ན་འཆི་སོགས་ཚང་མར་ ལྷ་འདྲེ་
ཞུགས་སུ་བཅུག་ནས་ངོ་མཚར་སྒྲོ་བཏགས་ཀྱིས་ཉན་པ་པོ་རྣམས་ཡིད་ཆེས་དང་
དད་མོས་སྐྱེ་རུ་བཅུག་ནས་སྲིད་ལ་ཞབས་འདེགས་ཞུ་རྒྱུ་དེ་ཡིན་པས་“ཆབ་སྲིད་
སྒྲུང་དང་ལྡེའུ་བོན་གྱིས་བསྐྱངས”ཞེས་གྲགས་སོ།།
367



མཇུག་བྱང་།
རྫིག་རྫིག་བཤད་ཀྱང་མི་རྟག་གཟུགས་ཕུང་འདི། །
འཕག་འཕག་འཆི་བའི་ལམ་དུ་ཉིན་ནས་ཉིན། །
མྱུར་མྱུར་ཇེ་ཉེར་གཏུགས་པ་མཐོང་བའི་དུས། །
འཇིགས་འཇིགས་དངངས་དངངས་ངང་ནས་དེབ་འདི་བྲིས། །
མ་གཞི་ལོ་རྒྱུས་འབྲི་བའི་ཤེས་བྱ་དང༌། །
མྱོང་བ་ཉམས་ཆུང་བདག་ལ་མ་མཆིས་ཀྱང་། །
ཡངས་པའི་ནམ་མཁར་ཐོག་རེག་བཀག་བྲལ་བས། །
མགོ་བོ་འདེགས་པར་སྐྲག་དོན་ཅི་ཡོད་སྙམ། །
འདི་ཀོ་ན་ནིང་གང་བྱས་མི་ཤེས་པའི། །
སྐྱེ་བོའི་མིག་འབྱེད་གསེར་གྱི་ཐུར་མ་དང༌། །
སྔོན་བྱོན་མཁས་དབང་དྲན་པའི་གླུ་ཡིན་གྱི། །
ཀླད་རྙིང་མཁྲེགས་བཟུང་བྱས་པའི་རྨོངས་དད་མིན། །
འོན་ཏེ་ཡུལ་ཅན་མཛེས་མ་གཅིག་ལ་ཡང་། །
བལྟ་མཁན་བརྒྱ་ལ་རང་རང་མཐོང་ཕྱོགས་རེ། །
ཡོང་བ་ཆོས་ཉིད་ལྡོག་མེད་ངས་ཤེས་པས། །
བསྟོད་སྨད་ཅི་བགྱིས་དགའ་ཁྲོའི་གནས་མ་ལགས། །
368



ཕྱིས་ཀྱང་བསླུ་མེད་མཆོག་གསུམ་ཐུགས་རྗེ་ཡིས། །
བློ་རིག་ནམ་འཚོའི་བར་དུ་མི་ཉམས་པར། །
གངས་རིའི་ལྗོངས་དང་ཁྱད་པར་འཛམ་གླིང་གི། །
ལོ་རྒྱུས་སྨྲ་བའི་མཁན་པོར་བདག་གྱུར་ཅིག །
ཅེས་པས་མཇུག་བསྡུས་པའི་《ལྷོ་ཁའི་ཆོས་འབྱུང་སྐྱེས་མའི་ནུ་རིན་》ཞེས་
པ་འདི་ནི་ཡུལ་ཡར་མོ་ཀླུང་གི་རང་སྦྱོང་རྩོམ་པ་པོ་ཐབས་ཆག་གི་མིང་འཛིན་པ་
སེར་སྐྱ་གྱི་ན་བ་མཁས་གྲུབ་བདེ་ལེགས་རྒྱ་མཚོས། རྒྱབ་ཏུ་རྩ་ཆེའི་གནས་རི་
མགོན་པོ་རི་བརྗིད་པར་འགྱིང་བ། མདུན་དུ་བདུད་རྩིའི་ཆུ་མོ་ཡར་ལྷ་ཤམ་ཆུ་
ཤང་ཤང་རྒྱུ་བ། ཁོར་ མོ་ ཁོར་ཡུག་སྔོ་ལྗང་ལྗོན་པས་ཡོངས་སུ་བསྐོར་བའི་
གནའ་བོའི་གྲོང་རྡལ་རྩེད་ཐང་གི་རང་སྤྱིལ་རྩོམ་གཏེར་ཁང་ཆུང་ནང་། རབ་
བྱུང་བཅུ་བདུན་པའི་ཤིང་ཕག་བོད་ཟླ་དགུ་པའི་ཚེས་ཉེར་གཉིས་ཉིན་བདག་
ཅག་གི་སྟོན་པ་ལྷ་ལས་བབས་པའི་བཀྲ་ཤིས་རྟེན་འབྲེལ་གྱི་ཉིན་མོ་ནས་འགོ་
བརྩམས་ཏེ་རབ་བྱུང་བཅུ་བདུན་པའི་ཤིང་བྱ་བོད་ཟླ་དང་པོའི་ཚེས་བདུན་རེས་
གཟའ་མིག་དམར་སྐར་མ་ཐ་སྐར་འགྲུབ་སྦྱོར་གཅིག་མིན་ཅི་བསམ་གང་འགྲུབ་
ཀྱི་ཉིན་མོར་ཡོངས་སུ་རྫོགས་པར་བྱས་པའི་དགེ་བས་གངས་ལྗོངས་ལོ་རྒྱུས་ཀྱི་རྟ་
ཕོའི་སྲབ་མདའ་གཡས་གཡོན་གང་དུའང་མ་འཁྱོག་པར་བདེན་པའི་ས་ཤུར་ཕྲ་
མོའི་ནང་ནམ་ཡང་ཚེགས་མེད་དུ་རྒྱུགས་པར་ཤོག་ཅིག ། དགེའོ།།
ས7
369



དཔྱད་གཞིའི་ཡིག་རིགས་གཙོ་བོ།
༡.《ཆོས་འབྱུང་མཁས་པའི་དགའ་སྟོན།》
༢.《དཔྱིད་ཀྱི་རྒྱལ་མོའི་གླུ་དབྱངས།》
༣.《ཆོས་འབྱུང་མེ་ཏོག་སྙིང་པོ་སྦྲང་རྩིའི་བཅུད》
༩. 《རྒྱལ་རབས་གསལ་བའི་མེ་ལོང་།》
༥.《ཧུ་ལན་དེབ་ཐེར་དམར་པོ།》
༦.《དེབ་ཐེར་སྔོན་པོ།》
༧.《དེབ་ཐེར་དཀར་པོ།》
༨.《ཆོས་འབྱུང་དཔག་བསམ་ལྗོན་ཤིང་།》
༩.《བོད་ཀྱི་ལོ་རྒྱུས་རགས་རིམ་གཡུ་ཡི་ཕྲེང་བ།》
༡༠.《དེབ་དམར་གསར་པ།》
༡༡.《ཤེས་བྱ་ཀུན་ཁྱབ།》
༡༣.《བདུད་འཇོམས་ཆོས་འབྱུང་།》
༡༣.《འཇིགས་མེད་གླིང་པའི་གཏམ་ཚོགས།》
༡༤.《གངས་ཅན་རིགས་བརྒྱའི་སྒོ་འབྱེད་ལྡེ་མིག》
༡༥.《མདོ་སྨད་ཆོས་འབྱུང་།》
༡༦. 《བུ་སྟོན་ཆོས་འབྱུང་།》
༡༧.《ཡར་ཀླུང་ཆོས་འབྱུང་།》
༡༨. 《རླངས་ཀྱི་པོ་ཏི་བསེ་རུ》
༡༩.《བཀའ་ཐང་སྡེ་ལྔ།》
370



༢༠.《གངས་ཅན་བོད་ཀྱི་གནས་བཤད་ལམ་ཡིག་གསར་མ།》
༢༡.《དུང་དཀར་ཚིག་མཛོད།》
༢༢.《བསྟན་རྩིས་ཀུན་ལས་བཏུས་པ།》
༢༣.《གཡུང་དྲུང་བོན་གྱི་བསྟན་འབྱུང་ཕྱོགས་བསྡུས།》
༢ ༤ .《ཡུམ་བུ་བརླ་མཁར་གྱི་དཀར་ཆག》
༢༥. 《བོད་ཀྱི་ལོ་རྒྱུས་དོན་ཆེན་རེའུ་མིག》
༢༦.《གངས་ལྗོངས་མཁས་དབང་རིམ་བྱོན་གྱི་རྩོམ་ཡིག་གསེར་གྱི་སྦྲུམ་བུ།》
༢༧.《བོད་ཀྱི་རྡོ་རིང་ཡི་གེ་དང་དྲིལ་བུའི་ཁ་བྱང་ཕྱོགས་བསྒྲིགས།》
༢༨.《གཟི་ཡི་ཕྲེང་བ།》
༢༩.《གཏམ་རྒྱུད་གསེར་གྱི་ཐང་མ།》
༣༠.《བོད་ཀྱི་ཆོས་སྲིད་ཟུང་འབྲེལ་སྐོར་བཤད་པ།》
༣༡.《དེབ་ཐེར་ཀུན་གསལ་མེ་ལོང་།》
༣༢.《ཏུན་ཧོང་ནས་ཐོན་པའི་བོད་ཀྱི་ལོ་རྒྱུས་ཡིག་ཆ།》
༣༣.《སྦ་བཞེད།》
༣༤.《མ་ཎི་བཀའ་འབུམ།》
༢༥.《རྒྱལ་པོའི་བཀའ་ཐེམ་ཤོག་དྲིལ་མ།》
༢༦. 《རྒྱ་བོད་ཆོས་འབྱུང་མ།》
༣༧.《མདོ་གཟེར་མིག》
༣༨.《ཀློང་ཆེན་ཆོས་འབྱུང་།》
༣༩. 《གྲུབ་མཐའི་བྱུང་བ་བརྗོད་པ།》
༩༠.《ཞང་བོད་ལོ་རྒྱུས་ཏི་སིའི་འོད།》
༤༡. 《མྱང་ཆོས་འབྱུང་།》
༤༢.《བོད་ཀྱི་ལོ་རྒྱུས་དྲིས་ལན་བརྒྱ་པ།》
༩ ༣.《རྒྱ་ནག་ཆོས་འབྱུང་།》
༩ ༩. 《ཐུའུ་བཀཱན་གྲུབ་མཐའ།》
371



༤ ༥. 《རུས་མཛོད་མེ་ཏོག་སྐྱིད་ཚལ།》
༩༦.《བོན་གྱི་ཐ་སྙད་རིག་གནས་བསྟན་བཅོས་ཕྱོགས་བསྒྲིགས།》
༤༧. 《ཆོས་འབྱུང་མཁས་པའི་དགོངས་རྒྱན》
༩༨.《བོད་ཀྱི་ལོ་རྒྱུས་ཀུན་གསལ་མེ་ལོང་།》
༩༩.《བོད་ལྗོངས་ཞིབ་འཇུག་》དུས་དེབ་ཕལ་མོ་ཆེ།
༥༠.《བོད་ལྗོངས་ནང་བསྟན་》དུས་དེབ་འགའ་ཞིག
༥༡.《བོད་ཀྱི་རིག་གནས་ལོ་རྒྱུས་རྒྱུ་ཆ་བདམས་བསྒྲིགས་》དུས་དེབ་འགའ་ཞིག
༥༢.《ལྷོ་ཁའི་རྩོམ་རིག་སྒྱུ་རྩལ་》དུས་དེབ་འགའ་ཞིག་བཅས་སོ།
372



དཔེ་སྒྲིག་འགན་འཁུར་པ།
责任编辑:
མདུན་ཤོག་ཇུས་འགོད་པ།
Imit;
དཔལ་འཛོམས།
边宗
ཀརྨ་རྡོ་རྗེ་ཚེ་རིང་།
ཊྛ #
ལྷོ་ཁའི་ཆོས་འབྱུང་སྐྱེས་མའི་ནུ་རིན།
མཁས་གྲུབ་ཀྱིས་བརྩམས།
མི་རིགས་དཔེ་སྐྲུན་ཁང་གིས་བསྐྲུན་ཞིང་འགྲེམས་སྤེལ་བྱས།
(པེ་ཅིན་ཧོ་ཕིང་ལི་བྱང་ལམ་ཨང་14པ། སྦྲག་ཨང་100013
ཁ་པར་ཨང་གྲངས་64275311)
མི་རིགས་དཔེ་སྐྲུན་ཁང་གི་སྐུལ་འོད་པར་སྒྲིག་ཁང་ནས་པར་བསྒྲིགས།
དབྱི་ཧུའེ་པར་འདེབས་བཟོ་གྲྭ་ནས་པར་བཏབ།
2005ལོའི་ཟླ་12པར་པར་གཞི་དང་པོ་བསྒྲིགས།
2005ལོའི་ཟླ་12པར་པེ་ཅིན་དུ་པར་ཐེངས་དང་པོ་བརྒྱབ།
དེབ་ཚད། 850mmx1168mm 1/32 པར་ཤོག་12
པར་གྲངས། 0001- 2000 དེབ་རེར་སྒོར་20.00



图书在版编目(CIP)数据
雅荐文明录/克珠著,——北京:民族出版社,
2005.12
ISBN 7-105-07418-3
. 文化史-概况-西藏-藏
工雅... II.克...
语 IV. K297.5
中国版本图书馆 CIP 数据核字(2005)第146109号
民族出版社出版发行
(北京市和平里北街14号邮编100013)
| http//www.56.com.cn
民族出版社微机照排 艺辉印刷厂印刷
各地新华书店经销
2005年12月第1版 2005年12月北京第1次印刷
开本:850mm×1168mm 1/32 印张:12
印数:0001-2000
册 定 价:20.00 元
该书如有印装质量问题,请与本社发行部联系退换
(藏文室电话:64275311;发行科电话:58130509)
